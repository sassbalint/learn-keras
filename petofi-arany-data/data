AZ ELVESZETT ALKOTMÁNY	0
   Oh, thou world!	0
   Thou art indeed a melancholy jest.	0
   Byron	0
   Werner, Act II. sc. 1.	0
Első ének	0
   Férfiat énekelek, ki sokat s nagy-messze rikoltott,	0
   Sőt tett is valamit (kártyára kivált); ki hogy az volt	0
   Aminek énekelem, tudniillik férfi, mutatja	0
   Hátramaradt nagy kostöke, karcsú makrapipája,	0
   Melynek szűk fenekén némán gyászolja halálát	0
   Már élveztelenűl maradott legutóbbi bagója.	0
   És mivel érdemlé, hogy hét tömör éneken által	0
   Emlékét az utókor előtt örökítsed, o Múzsa?	0
   Nemzeteket gyilkolt? vérben fürödött? vagy erővel	0
   Foglalt földeket el, mellyek nem voltak övéi?	0
   Vagy népszinmüvet írt, amelly a nemzeti színen	0
   Hasra bukott? vagy a tót újságot izélte Pozsonyban?	0
   Vagy mi világrázó fontos dolgot hoza létre,	0
   Amely hősi nevét unokáinak adja örökbe?	0
   Nem tett ílyeneket; nem hódított soha várost,	0
   Víg eposzát Pesten soha meg nem huszonötölték^[1]	0
   Irni didascaliát^[2] még szépapja sem értett,	0
   Bukfencet sem hányt a pesti "theateren" és nem	0
   Nyalta le a krétát papucsodról, mennyei Fánni!^[3]	0
   A maradásnak volt ő kortesbajnoka: posvány	0
   Volt, folyamok szélén, mely nemcsak hogy maga nem folyt,	0
   Nem, hanem a folyamárt is gátlá gyors haladásban,	0
   És ez elég érdem, neve hogy felróva maradjon.	0
   Est vala; szép nyárest: beh kár hogy nem jöve költő,	0
   (Mert én, alkony után érkezvén, csak tapogattam)	0
   Bájaiból élvet szívandó. Balga rüpők nép	0
   Csak hétköznapinak nézé, sőt észre se vette.	0
   Én sem irom le, mikép csusszant le az ég karimáján	0
   A felséges nap, mivel ezt már annyi leírta	0
   (És a nemes lelkű nap tűrt valamennyi leírást),	0
   Hogy tengerbe vizet, megyegyűlésekbe tüzelni	0
   Szalmát hordana csak, ki megint e térre vetődnék.	0
   Annyit azonban egész bizonyossággal merek én is	0
   Mondani, mert Trattner naptára tanúm e dologban,	0
   Hogy hét órakor és ötven perckor nyugodott le	0
   A ragyogó vándor, s akkor tölté ki robotját,	0
   Mellyel szent Norbert részére adós vala, mint ezt	0
   Szint' a naptárból láthatja, ki ért a betűkhöz.	0
   Est vala hát. A kanász kalibája felé terelé már	0
   A röfögő tábort, cifra adtázva hol egyik,	0
   Hol másik karimás orrút, főleg pedig, ősi	0
   Furcsa szokása szerint, az urát tisztelve szitokkal.	0
   Jámbor földmüvelők, honi kátyúkban felakadván,	0
   Marhabaráti doronggal^[4] üték a bünös lovat ökröt,	0
   Emlegeték Istent, Krisztust, a szenteket olykor:	0
   Híva segédekül-é, vagy egyébért, hallgat az írás.	0
   Ott egy öreg jobbágy ballag haza úri dologról,	0
   Évei számát s a törvény-tiltotta botokbúl	0
   Csak vagy húszat emelve legörnyedt háta gerincén	0
   Ő hajdúságának egész napi úri kegyéből.	0
   Szemközt pár süheder lovagol s a puszta felé tart,	0
   Gondosan elrejtvén, ha fölösleg pányva, kötőfék;	0
   S ílynemű ártatlan több eszköz volna kezöknél:	0
   Ők, hihető, költők s - andalgani mennek az éjben.	0
   Távol egy agg vándor siet a faluvéget elérni;	0
   Vállán csizma, butyor; húsz éve tapasztal az isten-	0
   Adta, keresve falut, várost kikerülve, az útban;	0
   Sok honi bort megivott, kenyeret megevett, s jutalomként	0
   Megtanulá e szót: keszenem... Légy büszke, Magyarhon!	0
   Hadd ballagjanak ők; nincs semmi közöm velök. Itt jő	0
   - Tudniillik, képzeld kegyes olvasnok, hogy ahol jő -	0
   (Úgy hiszem e nok-ot itt meg fogja bocsátni Nagy Ignác,^[5]	0
   Kényszeritő szükség toldatta ki versemet ezzel)	0
   Egy... tudom én mi? - Fején hosszú kalap, összelapúltan,	0
   Melynek színvegye még nincs földön utánzva ecsettel;	0
   Nagyszerü orra törekszik testét jó-tova hagyni,	0
   A szárnyára kapott szél búgván bősenyes öblén;	0
   Hosszu nyakán, amint födözetlenül ölti előre,	0
   Szint' egy orr látszik: de nem orr (nem mondok olyasmit,	0
   Ami valótlanság), hanem ádámcsutka, barátim.	0
   Vállán hétszeresen galléros avult köpeny-árnyék	0
   Leng, mint mennyei lény testén amaz aetheri foszlány,	0
   Mílyeneket Milton kialudt fényű szeme látott.	0
   Néha egy-egy lebegő darab, úgy rémlik, lemaradt már	0
   A köpönyegtestről, s külön útat vőn a világban,	0
   (Kárhoztatva levén, hogy súly nem léte miatt fenn	0
   Szálljon örökké mint... de gyülőletes itt a hasonlat),	0
   Hát pedig ott függ még, valamely folt cérna-recéje	0
   Életerős szálán, réműl az egek madarának.	0
   Őmaga e tünemény, kétes, ha repűl-e, ha jár-e?	0
   Nézd darulábait a fövenyúton mártogatódni:	0
   S nem tagadod, hogy jár; nézd két fő részre hasonlott	0
   Szárnynemü légköpenyét: repülőnek véled azonnal.	0
   Mindegy!... célra siet, mely cél csak ama közel erdő;	0
   A közel erdőben pedig isten-verte vityilló.	0
   Bent a vityillóban beteges mécs pisla sugári	0
   Oszlatják a homályt s növelik. Hajdanta köcsög volt	0
   E szomorú fénytár, s eltörve pokolra hajítá^[6]	0
   Asszonya, hol valamennyi cserép s gonosz ember együtt van.	0
   Hogy jöve vissza megint? nem bírtam akadni nyomára.	0
   Lepkék búnak elő, s botorúl a lángba csapódnak;	0
   Mintha biz' ők is ama nagy nemzet honszabadító	0
   Hősei volnának, mely messzeragyogni epedvén,	0
   Még folyvást idegen fénynél pörzsölgeti szárnyát,	0
   S nem hiszi, hogy csillvágya utóbb éltébe kerüljön.	0
   Túl a világon (azaz, nem túl e földi világon,	0
   Csak túl a mécsen, mellyet mondhatni világnak,	0
   Mint a szabó hölgyét "nagysám"-nak), túl e világon	0
   Sápadoz egy félarc, - fele vagy nincs meg, vagy a mécsfény	0
   Hozzá nem férhet (lessünk rá, majd kiviláglik);	0
   A félarc közepén egy szem sandalgat a mécsre,	0
   Egy kar alább... egy kéz... Örömest írnám le, de a mit	0
   Nem látok, hogyan írjam az Isten drága kegyéért?!	0
   Hisz nem azért vagyok én költő, hogy rendre hazudjam,	0
   Mit soha nem láttam, sőt még említni se hallék.	0
   Na, de szerencse hogy éjszaka is hall a füles ember	0
   (Boldogok a fülesek), máskép megakadna az ének	0
   Torkomon, és egy szót sem tudnék mondani többet.	0
   "Asszonyom", és e szót, meg a többit, végire jártam,	0
   Egy csak imént besuhant nagy fekete macska beszélé,	0
   Csillogván szeme, mint tündöklő nemzeti gombok	0
   A daliás frakknak hideg ellen célszerü farkán.	0
   A félarc pedig e megszólításra negyeddel	0
   Szélesedék, másik szemet is mutatott, de hiába!	0
   Bár az olajmécsben maga Isten napja fürödnék:	0
   Annak súgárit sem verné vissza ez a szem.	0
   "Asszonyom", így a jövény - "hegyet és völgyet befutottam,	0
   Tért, ligetet, rónát, tüskét megjártam ez estvén,	0
   Minden makkupakot kikutattam, felborogattam	0
   Minden fűlevelet, megfurdácsoltam a patkány-	0
   És gözü-vermeket; el-kizavartam szűk oduikból	0
   Még a darázsokat is; hova szellő nem juta régen,	0
   Én oda férkőztem, titkok titkába hatottam,	0
   Sőt ami több - ki ne adj ám rajtam - még a királyi	0
   Városok írati^[7] közt is meghajtottam a hérót,	0
   Kit lelkemre kötél, de nyomába sehogy se jöhettem.	0
   Már kétségbe esém, lesütött fővel haza tértem:	0
   Itt is, amott is egér szökdelt föl előttem az úton	0
   S út mellett, de szemem rájok sem vetve, haladtam,	0
   Búsan, aléltan, mint a deresről felszabadult rab.	0
   Egyszer a sík közepén neszt hallok: ha! oda nézek:	0
   Hát ördögszekeret korbácsol a szíken az alszél;	0
   Semmi!... tovább haladok; másik nesz; nézek a tájra:	0
   Hát - Hábor, garaboncás férjed, lépked az úton.	0
   (A háromnegyed arc ecetesbbé lőn e szavaknál.)	0
   Hadd menjen! morogám. Harmadszor nesz; no... ha most nem...	0
   Három a tánc... pszt! csitt! Közelebb közelebb a nesz: ember-	0
   Lábdobogás... emberhang (itt kerekebb lesz az egy szem	0
   A félarc mezején)! - ő az, Rák Bende, a q-i	0
   Tisztujitás hőse, a sors-üldözte vitéz, tíz	0
   Társaival, kiket a választás harca hazátlan	0
   Bujdoklásra vetett. Hova mennek? honkeresők-e,	0
   Vagy csak sírkeresők? ők tudják; meglehet ők sem."	0
   Így az öreg cica-kém. Armída pedig (nota bene:	0
   Ez neve a három-negyed arcú, félszemü lénynek)	0
   Szítván mécse belét, tüzelője megől, - mivel ott ült, -	0
   Fölszedi mind fele-más tagait, s biccentve nehányat:	0
   "Menj szaporán", úgymond "öltözd fel nappali bőröd;	0
   Vén bánya képében hídd őket ez éji tanyára;	0
   El ne maradjon egy is, mert jó ügy bajnoki voltak.	0
   Ámde siess, nehógy a garaboncás kóbori Hábor	0
   Körme közé jusson Rák Bende a vésztele síkon,	0
   Mert tudom, élete sem biztos Hábor közelében."	0
   Szóla; de a cica már halad és nem hallja beszédét.	0
   Szép Armída pedig (verspótlani tettem a szép szót)	0
   Ott űl gondolatokban a padkán. Égi szerencse,	0
   Hogy nem olyan költő körmére került, ki veséket	0
   Vizsgál, gondolatot felfűz csős paprika módra,	0
   Mert kifecsegné most, mit gondol, az árva, magában.	0
   Nyílik azonban az ajtót képviselő hara-pokróc,	0
   S a már ismeretes kalap, és orr, és köpeny és nyak	0
   Szép renddel benyomúl, hozván friss barna sötétet	0
   Nagy boszuságaul a már aszkóros belü mécsnek.	0
   A negyed és fél arc pedig e látványra haraggal	0
   Elfordul s egyebet nem látni öregszerü kontynál,	0
   Melyre varázs Hábor, - mert ő vala - retteneteskép	0
   Felbőszülve, szilaj nyelvel szaporázza beszédét:	0
   "Büszke, dacos némber, nem jöttem kérni kegyelmet"	0
   - És leüté botját a süppedező szobaföldbe;	0
   A bot azonnal, mint legtisztább fényü szövétnek,	0
   Lángba borult s háttérbe nyomá a köznapi mécset.	0
   Most Hábornak egész nagyságos idomja kitűnék:	0
   Halvány arc, busa homlok, erős feketéjü szemöldök,	0
   Kancsal bár, de azért égő szemek árnyas üregben,	0
   Negyvennyolc foku szöglet alatt hajlott hegyes ormány,	0
   Félig nyilt ajakok, gyönyörű fogak, állra simúló	0
   Kurta szakáll, nagy nyakbötyök (au jaj nyelvem!), előre	0
   Hajlott váll, de azért ép, domboru mell; beapadt has,	0
   Hosszú póklábak, még hosszabbakra telendők	0
   Hogyha, csak egyszer bár, sikerülne kinyujtnia térdben.	0
   Illyen volt Hábor, s tenyerét teregetve szünetlen	0
   Öblögető hangon folytatta beszédit a kontyhoz:	0
   "Büszke, dacos némber, nem jöttem kérni kegyelmet,	0
   Fordítsd bár a pokolra gyalázatos arcod előttem,	0
   Mindegy. Megvetlek, nyomorú. Azt gondolod, úgy-e,	0
   Hogy mutatott haragod megijeszt, és térdre borúlok,	0
   Mint ezt tenni gyakorta (pirúlok mondani) gyáva	0
   S gyönge valék!" - Köhögött, s nem tudta kihúzni a verset.	0
   Kontyfordúlás^[8] lőn azalatt; Armída felállott:	0
   Mintha magasb termet, kerekebb arc, gömbölyüebb kar,	0
   Mintha hibátlanabb tagok - ámbár távol a széptől -	0
   Volnának (vagy a mécs hazudott, vagy most a szövétnek	0
   Füllent, én igazán írtam le, biz' isten! előbb is);	0
   Még folyvást halavány s keserű ugyan arca, de benne	0
   Van valamely magasabb, valamely nem-földi kinyomva.	0
   Egy szeme bő könyeket hullat, sok volna kilencnek,	0
   Ajka remeg s felelet készül kiszületni nyilásán,	0
   Tán felel is, ha varázs Hábor köhögése tovább tart,	0
   Mostan azonban övé volt a szó s nem honi gyűlés	0
   Szónoka volt, kit félbe szakítani volna dicsőség.	0
   "Nyolc szomorú század szenny-szégyene ül nevemen már,"	0
   (Szép sziszegőn sziszegé) "nyolc század tarta rabodként	0
   Fogva, leverve, örök mámorban, zsibbadozásban.	0
   Kényed bábja valék; elfojtád életerőmet;	0
   Nagyra törő lelkem törpévé vált öled ágyán,	0
   Átok rád e soká tartott puha korcsosodásért!"	0
   (Itt Armída előbb nyílt ajkait összeszorítá	0
   Kiskorig, és azután még esdekelőbb leve arca)	0
   "A legutóbbi - talán negyven vagy negyvenöt - évben	0
   Ébredezék olykor, mind jobban, húzamosabban;	0
   Azt látám, hogy a régiben üdvöt nem lel az ember,	0
   Hogy kijavíthatlan romot foltozni botorság:	0
   Pályám nyílt; haladék a korral, az emberi nemmel.	0
   És tán célomat érem azóta, ha léptim elébe	0
   Mindenhol, te gonosz, nem hánysz akadályt, ha örökké	0
   Lábam alatt te nem ássz vermet, hogy orozva megejthess.	0
   Tudd meg azért: az idő eljött, hogy az élet utában	0
   Összetalálkoznunk egyikünknek vesztire szolgál.	0
   Elváltunk: te az éjszaki, én a déli sarokhoz	0
   Vonszódunk, s az erő, mely képes volna egyítni,	0
   Nem fogan e kimerült természet anyátlan ölében."	0
   Hábor menni akart. Armída pedig zokogás közt	0
   Megfogván köpenyét (vagy csak megfogni mutatván,	0
   Mert bele süppedezik vala mindenik ujja különben):	0
   "Hábor, o kedves férj" kesereg, "honnét e hasonlás?	0
   Honnét e haragos viselet, szilaj átok, irántam?	0
   Ó válj el, csak előbb rontsd szét ez unalmas öröklét	0
   Láncait és ölj meg, hogy mint a boldog halandók	0
   Nyughassam le a rám átkul mért végtelen évsort."	0
   Úgy tőn, mintha tovább nem tudna beszélni. Aléltan	0
   Kezde hanyatlani a padkára, de hajh, - ki csodálná? -	0
   Tenger bánata közt, egy szemmel, jól kiszemelni	0
   Nem tudván az üléshelyet (épen egy ujjnyi hibázott)	0
   Szépen a földre csücsült. Darabig várá, ha repűl-e	0
   Őt felölelni a férj; de ügyet sem vetve nejére,	0
   Mennydörögő hangon Hábor folytatja beszédét:	0
   "Hagyd a képmutatást; kitanultam minden eféle	0
   Női fogásaidat, sokszor volt látni szerencsém;	0
   És mint nincsen erőd, hogy előttem már deli hölggyé	0
   Változzál, pedig azt tehetéd máskor s teheted most	0
   Mások előtt: úgy hasztalanúl van fáradozásod,	0
   Hogy hűségedet elhihetővé tégyed előttem.	0
   Mit? vagy nem tudom én, mit nem követél el örökké	0
   Csúffá tenni, megejteni elvem, meghidegítni	0
   A honnak fiait - de kivált lyánykáit - iránta?	0
   Nem te valál-e, ki szétküldéd látatlan alakban	0
   Bőjti boszorkányid, hogy rángassák a beretvát	0
   Elvrokonim keziben; vagdaltassák be azokkal	0
   Arcaikat s töltsék el örökre beretva-iszonnyal;	0
   Hogy radikálok bár, - irtók egyebet gyökerestűl -	0
   Hagyjank őserdőt növekedni goromba szakállból?	0
   Vagy tán nem tudom én, hogy Q. megye legközelebbi	0
   Tisztújításán vezetéd látatlan alakban	0
   A maradó pártot; tüzeléd Rák Bende halandót	0
   S a több cinkosokat, kik durva dorongot emeltek	0
   A sebesen haladás szentséges zászlaja ellen?	0
   Phúj.........................................	0
   Jegyzés. Ez a sor szebb volt a többi soroknál,	0
   Mert kiki gondolhat vereset vagy zöldet alatta;	0
   A garaboncásnak pedig adtunk untig időt, hogy	0
   Fúja ki kénye szerint nagy méltóságu haragját.	0
   Szép Armída felállt vala eközben, s ama zsémbes	0
   Női sajátságos tagütéssel, melyben a körmök	0
   Szüntelen a férjnek szeme tájékára vonulnak,	0
   Csattoga-pattoga vissza szelídíthetlen urára:	0
   "Üssön a menny köve hát: lepjen meg bélpokol és rüh,	0
   Fújjon el a fölszél köpenyeddel, vázkalapoddal,	0
   Költsön örökléted minden félperce szivedben	0
   Vágyak myriadát, mikből soha egy be ne teljék;	0
   Légy szomjas, de a tej változzék ömleteg ónná	0
   És a tejes köcsögök kaponyákká durva kezedben!	0
   Bendét hányni nekem! tudod-é, hogy Bende ma nálam	0
   Ha, ha, ha! nálam lesz s fittyet vetek orrod elébe?	0
   Menj, takarodjál; undorodom rád nézni, különben	0
   Sem vala szándékom teveled nyomorogni sokáig.	0
   Rút vagyok? emlegeted: rút én csak előtted, egyébnek	0
   Bájkecsü hölgy vagyok én, s mit gondolok én veled akkor?	0
   Menj el, válj el örökre; ha több kell: vessz el örökre!"	0
   Így csattogta le szép Armída e klasszikus átkot,	0
   Mellyen a jó Hábor megháborodék iszonyúan	0
   S kapva tüzes botját kirohant szörnyű haladással.	0
   Künn e varázsbottal, mint quondam Juppiter isten,	0
   Villámot kanyarít a sötétes nyúgoti égen,	0
   Arra nagyot trüsszent, melytől, bogarak mi, remegnénk	0
   És mennydörgésnek hinnők; kiröpíti nyakából	0
   Vészjósló köpenyét, amelynek utódi maiglan	0
   Fölleghajtóknak mondatnak köznapi nyelven.	0
   Őmaga, mint a Kazinczy röpűlő strucca, vagy a fenn	0
   Említett ördögszekerek, kotródik az erdőn:	0
   Balja köpenyt csóvál, jobbjával rázza kegyetlen	0
   A lobogó fáklyát s majd-majd meggyujtja kalapját.	0
   Támad erős tüdejű szél, hős radikáli modorban,	0
   Mert gyökerestül tépi a fákat az ősi cseresből,	0
   Bömböl egész erdő fene korbácsának alatta	0
   S mint a növendék, kin tanitóink sort hegedűlni	0
   Már neki gyűrkőztek, két-rét hajol, ah de hiában!	0
   A rámért keserű poharat kikerűlnie nincs mód.	0
   A fölleg pedig erre, miként nagy sáskasereg, jő	0
   Éjszak, dél, kelet és nyúgotról, minden irányban:	0
   Némellyik nem akarva elejt egy-két szem esőt is,	0
   Mellyet a szél száz részre szakít, mielőtt lepotyogna.	0
   Reszket a természet: szalad a föld férge likába;	0
   Apró fénybogarak remegő ujjakkal eloltják	0
   Mécseiket; fut a gyík szemhunyvást és a világért	0
   Sem bátorkodnék kitekinteni a mohos ajtón.	0
   Még a vitéz nyúl is beinal, hova nem hat a villám	0
   Fénye, kaján tüskék tizedelvén háta gerincén	0
   Szőrét és bőrét. Riada bagoly is kopasz ágról,	0
   Hol mélyen fontolgata, őrködvén tefölötted	0
   Ó haza! (egyszersmind - egeret lesvén az avarból).	0
   Hall Armída belűl; Hábornak hallja haragját	0
   És Rák Bende legott felvillan eszének előtte:	0
   Hajh, most sík közepén szoritá e rettenetes vész,	0
   Hogy boldogtalanúl el-szétszórnája csapatját.	0
   Egy pár lánc-szeme még e gondolatának eléggé	0
   Össze se volt forradva, midőn egy görbe banyácska	0
   Lelke-szakadva bejő, szólván: "Armída királynőm,	0
   Bende veszélyben van; garaboncás férjed a síkon	0
   Rettenetes szélvészt támaszta; lehetlen előle	0
   Megmenekűlnie most; magam is csak alig szabadúlék."	0
   Melyre varázs Armída parancsol a hű szobalánynak:	0
   "Orsola, hídd hamar asszonyimat; változzatok ékes	0
   Tündérhölgyekké, s készítsetek oly lakomát, mint	0
   Nászom százados ünnepein készíteni szoktok."	0
   Azzal a tündérnő veszi mécsét a szenelőről,	0
   És szájába vevén háromszor a füsthegyü lángot,	0
   Annyiszor engedi azt kilövelni üvegszerü orrán.	0
   S oh csoda! - távozzál te kicsinyhitü - oh csoda látvány!	0
   Nem hinném, ha magam nem láttam volna szememmel:	0
   Így pedig oly bizonyos, mint hogy halad a nap az égen,	0
   Hogy lapos a tele hold mint tányér s ráteregette	0
   Dávid kapcáit, szikkadni az éjjeli szélben;	0
   Hogy Kanaán ez a hon, tejméz foly a kún pocsolyákban	0
   A Karajánosban^[9], mit lát a vak is, csak akarja; -	0
   Ím maga változik át tündér Armída csodásan	0
   Bűvös fényü, merész lobogású fáklyavilággá.	0
   A mécsesre röpül legelőbb s leszakítva hajából	0
   Egy ragyogó fürtöt, kóc üstökihez köti annak;	0
   Majd kilebeg, kissé pörzsölvén a vice-ajtót;	0
   Künn megnyergeli a szeleket (nyergét ugyan én nem	0
   Láttam: férfi nyereg, vagy némberi volt-e, quid ad rem?),	0
   S mint mikor a csillag, fél lábán állni megúnván	0
   (Nem lévén nekitörve talán magyar iskolaporban),	0
   Úgy, hollandi modorban, korcsolya-futni megindúl	0
   A kisikált égen: Armída halad rohanólag	0
   S most, egyszer legalább, teszi elvét tisztes utolvvá.^[10]	0
   Orsola gazdasszony pedig ottbenn újra felölti	0
   Tisztes macska-mezét, és a kunyhó tetejére	0
   Felmászván, elkezd kormáuzni fogat csikaróan;	0
   Melyre amonnan-eminnen jőnek az éji boszorkák	0
   Állat-alakban, mint: macskák, kakasok, huhu-baglyok,	0
   Kígyók és tekenős békák, otromba varangyok,	0
   Loncsos ebek, lorgnette-viselő, betü-ölte vakandok,	0
   Farkasok és rókák; minden vallásbeli varjak	0
   S több-efféle vadak, szelidek. Kiket Orsola néne	0
   Rangszerüen fogad el venyigés födelének alatta,	0
   Mint majd mindeneket lebeszél a krónika később.	0
   Brr! dörögés-morogás, recsegés-ropogás morajával,	0
   Nagy zuhogás, robogás, locsogás, fecsegés, kopogás közt	0
   Zajg villám, zivatar bérc, szikladarab, koros erdő,	0
   Záporeső, rohamár, terepély posvány, zuham és jég;	0
   Folyvást árad a szél, nagy messze kiönt a lapályra	0
   És dühösen szalad ott tekeres hullámival; olykor	0
   Örvénnyé sodorul, de megint kisimúl s tova nyargal,	0
   Itt is amott is ölő villámtól fúrva keresztűl.	0
   Lenn, a vihar fenekén, feketéllik az éji homályban	0
   Öt-hat alak, kiket a zivatar gerebel szigorúan:	0
   Mozganak ők? vagy a szél mozgatja? de nem, hiszen a szél	0
   Ellenirányban omol s szemöket csapdossa be szúrós	0
   Záporcsöppekkel. No ez a hős Bende csapatja.	0
   "Hajh de veszett egy idő!" mond Bende, ki a csapat élén	0
   Védelmül hátát neki támasztá a viharnak,	0
   Míg a szilaj légár pattogtata bő köpenyének	0
   Könnyű szárnyaival, hajtván szaladékony elődét:	0
   "Hajh be veszett egy idő. Örömestebb üstökölödzném	0
   Háromezer haragos kortessel, mint e viharral:	0
   Mert azokat szóval, lármában holmi jelekkel,	0
   Meg lehet engesztelni; de ez, ha kiáltozok, ordít;	0
   És ha jelet mutatok, tüstént kicsikarja kezemből."	0
   E szép mondat azonban ez egyszer nem nyere tapsot,	0
   Nem kapa helybehagyó kacagást, mert a vihar árja	0
   Oly sebesen ragadá el a bajtársak füle mellett,	0
   Hogy csak egyik-másik töredék szó vethete horgonyt.	0
   Hajh, de nem úgy a szél. Neki szóig hallani kellett,	0
   Mert boszusan megiramlék, s hátba löké vala Bendét,	0
   Hogy feje görbe karéjt írván, nagy termete hosszant	0
   Földre terült, s jól járt, hogy sárba esék feje, máskép	0
   Nincsen erő, mely megmenthetné orr-betöréstől.	0
   Társi közől kettő ugyanollyan sorsra jutott; egy	0
   Költőt, két kártyást szárnyára kapott a zimankó.	0
   Bende pedig, miután kiköpé a sárt, s ahoz illő	0
   Szitkokat, óvatosan kiszedé tagait, köpenyéhez	0
   Megtörülé arcát, kezeit, s szétnéze az éjben:	0
   Egyszinü ez, nincs benne kesely folt, nincs feketébb árny.	0
   "Hollá! hó!" kiabál; "ki van itt? hol vagytok?" - "A sárban"	0
   Válaszol ott mindjárt mellette vadúl egy erős hang,	0
   Rá pedig a' villám harsogva leüt; köve mélyen	0
   Fúrja magát, a' tó közepén (lesodorva magával	0
   Egy zöld pantalonos békát is) földbe, hová hét	0
   Évig mind lefelé megyen és hétig föl, a tónak	0
   Már addig közerőn kiapasztandó fenekére,	0
   Hogy majd ott a paraszt meglelje a gyógyerejű kőt.	0
   Mostan azonban nem köve kellett Bende vitéznek,	0
   Fényire volt szükség, s ennél meglátta baráti	0
   Kettőjét, csak alig tápászkodvákat iszapból.	0
   Hát a többi? hiszen tizenegyen voltak az estve.	0
   "Hej, fickók, magyarok! hova vesztetek e zivatarban?	0
   Eltévedtetek-é, vagy a szél fútt vissza megyénkbe?	0
   Bajtársak! Nyakaló! Maradossy! holla, barátim!	0
   Erre, csak erre felénk; ide Olmody, Holnapi, Szűzváll!	0
   Nem hallják; ez a szél, ez az orkán elveri a szót.	0
   Tyúkody! párthiveim; fiaim: Nemadózy, Doronghy;	0
   A föld nyelt-e be, vagy szétáztatok úti göröngyként?	0
   Jertek elő, várunk. Ordítson az ördög hiában:	0
   Jobban bömböl ez a vész, mint a pesti dalárda."	0
   Még csak alig végzé, mikor a távolban, előre,	0
   Hátrafelé, bal-, jobbkeze táján s minden irányban,	0
   Hallik a Bende, jer erre, ne arra, elő, ide, szózat,	0
   A halló! a hahó! meg az ördög tudja: mifélék.	0
   Mit tegyen ilyenkor? mely tájra irányzza menését?	0
   "Jertek elő ti," kiált, "jobb lesz idegyűlni rakásra."	0
   Nem hajt rá egyik is, sőt még távoznak a hangok.	0
   Egy, mely legközelebb hallék, tisztán hata hozzá:	0
   "Itt menedékhely van." - Röviden tanakodva magok közt	0
   A három hazamentő indul, honnan a hang jött,	0
   És egyszerre lezuppan egy árok mély fenekére.	0
   Táblabirói kacaj hahotáz rá a menedékből."	0
   Nem juta, hajh, lágy sors bajtársainak se, hanemha	0
   Lágynak mondani a pocsolyát, melyben heverésznek.	0
   Említők, hogy a szél hordott el hármat; e három,	0
   Tyúkody, Holnapy és Nyakaló, nem akarva nyakalták	0
   A liberális^[11] tó gyűlölt vizeit, habarékát.	0
   Olmody és Szűzváll, elvöknek hű követői,	0
   Elmaradának előbb, de azért nagy lelki eréllyel	0
   Furdalták a mocsárt lábaikkal váltogatóan,	0
   S itt betelék: lassan haladással messzire menni;	0
   Mert félóra alatt húsz rőfnyire érték ezúttal.	0
   Ott Szűzváll az elűl siető társát nyakonütvén	0
   (Olmody úgy érzé) és Olmody visszapofozván:	0
   "Mit pofozasz te bolond?" mond Szűzváll. "Én-e barátom?"	0
   Válaszol Olmody, "nemde nyakon vágtál-e?" - "Ki? én nem;	0
   Vágna nyakon az a kő, mely ott kényére cikázik."	0
   Szóváltás, azután perelés lőn: vagy magyarabbúl	0
   Mondva ki: osztoztak (szép nemzeti bélyeg ez a szó	0
   És az aviticitás lelkét fönntartja örökké;)	0
   Végre birokra, türökre, marokra, ökölre kerültek,	0
   És miután egymást egy szík szamukába^[12] teríték.	0
   Ernyedvén keveset, hűlvén is a hűs fürödőben,	0
   Szétváltak. Kacagás hangzék a vizes levegőben.	0
   Hű Maradossy pedig, beteg orrát féltve a széltől,	0
   Oldalvást haladott, (ez is új neme a haladásnak!)	0
   Ment szaporán, csakhogy célt vesztett, és mire észre	0
   Vette magát, egyedűl állott a goromba viharban.	0
   Megfordulva körülnézett: Hova térjen az árva?	0
   Erre sötét és arra sötét, mindenhol a földön.	0
   Hirtelen egy halvány fénysúgár tűne szemébe.	0
   "Ott embert lelek" így gondolja: megindul a tájra;	0
   Locs-pocs lába alatt: "mind semmi! megáztam ugyis már"	0
   S bízva tovább gázol. Már nincsen messze a céltól;	0
   Zsombikon életölő ugrások közt tova lépked.	0
   Hajh, de a fény eltűnt! lebegő posványi lidérc volt,	0
   És a vitéz áll kétesen, áll zavarodtan a nád közt,	0
   Mígnem egy ármányos szél búgva felökleli onnan,	0
   És nyakaig lezuhan nádtorsos tó fenekére -	0
   Rá hasonúl kacagás hallatszik az éji viharból.	0
   Hát Nemadózy? Doronghy? ezek bezzeg megadóztak:	0
   Őket is egy csalhang nagy messzi vezette. Hasonló	0
   Volt pedig e csalhang a vezérnek sásnemü metszős	0
   Hangjához, mellyet rekedés soha nem tompított.	0
   Hajh, de mi állandó e vén, hebehurgya világban?	0
   Vármegye-végzéskint, repülő szappanbuborékkint	0
   Változik itt minden: pénz, szín, köpenyeg, divat és toll;	0
   Úti göröngyünkből, amely makacsul veti hátát	0
   A tens úr hájas s az oláh böjtös kerekének,	0
   Pár nap alatt válik csoda mélységű tapadó sár.	0
   Íme a hang is, mely csalogatta Doronghy urat s Co.	0
   Mint bika kezd bömbölni, megettök, előttük, utánok,	0
   "Szembe, ha ördög is!" így biztatkoznak de sötétben	0
   Nem látják hova kell, iramodnak mindazonáltal,	0
   Ellenutat vesznek, hallják bömbölni megettök	0
   A villás szultánt, de ha már futnak, minek újra	0
   Megfordulni? tehát nyargalnak, mígnem inok le-	0
   Tágulván tetemes zuhanással hullanak össze,	0
   Testökből vetvén a kereszt-ösvényre keresztet.	0
   A kacagás itt is hallatszik az ég morajával.	0
   Elcsilapult a vihar. Csend lőn, mint zajtele vásár	0
   Múltával nem igen kövezett utcáin az ősi	0
   Debrecen áruterének, melyre sötét-komolyan néz	0
   Távolból csak imént koldult emléke Vitéznek.	0
   És, mint emberi szenvedelem fene zápora szüntén,	0
   Hull szakadott felhő foszlányaiból felüdítő	0
   Harmat alakjában bánatnak csöndes esője:	0
   Hábor is, eltelvén boszujával, fölheverűl egy	0
   Föllegnek ruganyos pamlaghátára, nyugalmas	0
   Komforttal letekint dühe tízenegy áldozatára	0
   Amint szertebolyongnak alant, nem tudva mi tájra	0
   Kelljen venniök útjokat, és hol lelni föl egymást;	0
   Majd sarkantyut ad a föllegnek s Mátratetőre	0
   Szállva, szelíd ágyat vettet dagadó ködök enyhe	0
   Vánkosiból felhőlaki tátosival s pihen ottan.	0
   Most Armída fehér ragyogással, mint az Irásban	0
   A napot öltözetűl testére füzött csodanémber,^[13]	0
   (Hajh be sok asszony van, ki hasonló fényre sovárog!)	0
   All a puszta mezőn. Látják: Rák Bende legelsőbb,	0
   Aztán szertezilált bajtársai messze kotúkból,^[14]	0
   S azt hívén egyaránt, valamely tensúri majorház	0
   Ablakiból csillog le az isten-küldte vezérfény:	0
   Arra megindulnak s nagy testtöreménynek utána	0
   Annyira lábolnak, hogy meghallják a kiáltást,	0
   Mellyet kölcsönösen, csak puffra^[15] bocsátni reméltek	0
   A levegő égnek hangszállító kebelébe.	0
   Összetalálkoznak néhány perc mulva egészen,	0
   S míg a kiállt bajokat röviden lebeszélik, eléggé	0
   Megborsolva beszédeiket belföldi szitokkal,	0
   Fény-Armída tovább vonul és csalogatja vitézit.	0
   Őt követik darabig, de midőn látják, hogy a fénypont	0
   Nincs közelebb mint volt, keserű kétely kel agyukban;	0
   Némellyik javasolja: feküdjenek ott le helyökben;	0
   Más, hogy menjenek, ám ne kövessék a vezető fényt,	0
   Mert posványba vezet, mint őt is imént odacsalta;	0
   Bende azonban, bár maga volt egy vélekedésen,	0
   Úgy mondá ki a szótöbbséget, hogy noha némely	0
   Társai nyúlszivüek, gyávák és semmirekellők,	0
   Ő megy elűl, s hiszi hogy követendi a többi legénység.	0
   Úgy lett. Bende után mentek, mint ebfejü birkák	0
   A kos után, s hosszút gyalogolva elértek egy erdő	0
   Lábához, venyigés födelű kalibához az erdőn,	0
   És megörűlének szívvídító örüléssel.	0
   ^[1] Célzás a Kisfaludy-Társaság által kitűzött 25 arany jutalomra,	0
   melyet 1846-ban jelen munka nyert, nem sok dicsőséggel. Innen a	0
   kétértelmű játék. A. J.	0
   ^[2] Valami Zerffy Gusztáv írogatott akkor e címen ferde aesthetikai	0
   dolgokat. A. J.	0
   ^[3] Elszler Fanni, táncosnő. A. J.	0
   ^[4] Sok szó volt akkor állatkínzás elleni egyletek alakításáról. A. J.	0
   ^[5] Nagy Ignác gúnyolta az igen elszaporodott -nok, -nök szóképzést.	0
   Méltán, de azóta még inkább elszaporodott. A. J.	0
   ^[6] Közmondás, hogy a pokolban sok cserép van, mert minden asszony oda	0
   dobja eltört edényét, mondván: Eredj a pokolba! A. J.	0
   ^[7] Sok szó volt akkor a lapokban ezek rendetlen állapotáról. A. J.	0
   ^[8] Ez a fordulások legújabb neme. A bakfordulás szintoly régi, mint	0
   a baklövés. A rákfordulás, minden kórjeleivel, mostanában kezd	0
   mutatkozni honunkban. Azt mondják, az 1840. évi hongyűlésen	0
   Pálfordulás is adta elő magát. A. J.	0
   ^[9] A nagykunok azt tartják, hogy minden Jánosok közt leggonoszabb	0
   ezen Kara János, azért bosszúságokban, Kara Jankónak nevezik. A. J.	0
   ^[10] Utolv: teszi azt, midőn valaki először megtesz valamit s azután	0
   gondolkozik rajta: mi okból cselekedte? Eset rá tömérdek, kivált	0
   honunkban. S minthogy ez eszme kifejezésére a latin nyelv is	0
   szűk: bátor vagyok egy új szót gyártani s azt a tudás világra	0
   rákötni: postcipium. A latin nyelv, mint haj, köröm stb., halál	0
   után is nő. A.J.	0
   ^[11] Magyarhon tavai a rakoncátlanságig liberálisok. A. J.	0
   ^[12] Szamukák: himlőhelyek szík-kanaánaink nap-égette arcain,	0
   melyekben a fű biztos menedéket talál a beretváló kasza ellen.	0
   ^[13] Apokalypsis. A. J.	0
   ^[14] Kotú; ebből lett a német Koth; mi bizonysága annak, hogy a kotu	0
   magyar eredetű és azért itt a leghonosabb. A. J.	0
   ^[15] Puff. Alább meg fogja látni a kegyes olvasó, hogy mind a puff,	0
   mind a puff, sőt még a pöff is, becsületes nemzeti kifejezések. A. J.	0
Második ének	0
   Orsola néne, mihelyt a boszorkányok teleszámmal	0
   Összegyülének, előbb maga válván ünnepi hölggyé,	0
   Inte a többeknek s azok is mindannyi leánnyá	0
   Formálódtanak át. A szegény lak belseje szintén	0
   Messze kitágasodott, fala mint hólyag kifeszülvén.	0
   A szobaföld kirakott padolattá lőn alakítva,	0
   Melyre nehány tündér hoza mindenféle filigrán	0
   Bútorokat Pestről, a kiállítás tereméből:	0
   Úgyis azok, honiak lévén, ott vesznek örökre	0
   S bécsi gyalúforgács eszi a pénzt árva hazánkból.	0
   Majd elkülde a hű szobalyány asztalnemüért is	0
   (Asszonya úgy akará, hogy aranyra-ezüstre terítsen);	0
   Ám ezt már nehezebb vala kapni; bejártak akárhány	0
   Úri pohárszéket, de csak a steingut vala otthon,	0
   Mígnem végre zsidózálogházhoz folyamodtak,	0
   S ott sikerült az egész rakodást megtenniök egy helyt.	0
   Másokat ételekért küldött mágnási credenzbe	0
   (Mert csak máshoniak kellettek); hoztak is onnan	0
   Kókuszt és ananászt, zöld békát, tengeri rákot,	0
   Tápláló csiga és biga ezreit, ócska heringet,	0
   Izes sardellát, mérföldre nyuló makarónit	0
   S több stb-eket, miket ördög tud lenevezni.	0
   Még a pimasz tormát is Bécsbe vitette, hol abból	0
   Krént nemesítének s úgy hozták vissza, reszelten.	0
   Mind külföldiek a borok is, mert féltek a honból	0
   Szedni, nagyon tudván mily ritka magyar boraink közt,	0
   Mely szüzi épségét még tisztán élvezi, mellyen	0
   Ostoba nyervágynak még experimentuma nincsen.	0
   És hogy semmi hiány ne legyen, felküld vala Pestre	0
   Étlapokért (maga nem nyomatott, mert már lefeküdtek	0
   Cenzor urak, s a nyomda tudá hogy mit tehet és nem);	0
   Hoztak is étlapokat fölül írva kövér: HONI ÉTLAP,	0
   (Speis-zettel) Levesek (Suppen) Brodsuppe, und Gersten-	0
   Suppe, und so weiter... vagy, uram jeminé, mi beszéd ez!	0
   Hisz magyarúl írnék, magyar étlapot énekelek most!	0
   Semmi no!... Rendin a ház: tele Boldog Arábia (Páris)	0
   Illatival s a paraszt levegő kiszorítva belőle.	0
   Nemzeti színházunk gáztartóját is ugyancsak	0
   Meglopták e gonosz tündérek (azóta van ottan	0
   Vaksi homály), s azzal gyújtának ezerkaru fénytárt.	0
   Szó mint száz: telegyűlt komforttal a néhai kunyhó.	0
   Bende belép. Nem ijed meg az úgy, ki magyarhoni költőt	0
   Álmában meglátogatandó, rányit egyikre,	0
   És pompás butorok, szőnyegnemü ötlenek ott fel,	0
   Szú-labyrinthok, üres szekrény, beteg ágytakarók helyt.	0
   Meghökkent a vitéz, s már elve szerinti menéssel	0
   Hátrafelé lépett, mikor egy tünemény mosolyogva	0
   Inte felé, tünemény, mondhatlan kellemü bájhölgy.	0
   "Útas, akárki vagy" így zengett énekszerü hangja	0
   A hölgynek, "lakomat ne kerüld, ez béke tanyája,	0
   Ételedűl kenyeret nyujt asztalom; édes itallal	0
   Olthatod itt szomjad s kipihenve mehetsz tova reggel.	0
   Társaid is vannak? mind jőjetek: itt valamicske	0
   Van még a megavult magyaros vendégszeretetből."	0
   Melyre vitézlő Bende lovag nagy szívbeli kéjjel	0
   Válaszol: "Ó deli hölgy, istennő, mennyei szellem,	0
   Vagy mi nevet leljek, hogy bántalmadra ne légyen,	0
   Nem méltó nyomorúlt csapatunk magas úri kegyedre.	0
   Úgy tetszett kivül: e hajlék csak pusztai gunyhó,	0
   Semmi egyéb, s mi vihar-zaklatta szegény nemes ifjak	0
   (A nemes úti-levél^[1] bár ázva kicsint, ehol itt van,	0
   Még egy hónapig áll, azután mást válthat az ember)	0
   Kényteleníttettünk szikkadtabb helyre vonúlni.	0
   Ó magas istennő, deli hölgyek hölgye, bocsás meg,	0
   Hogy rút-piszkosan és pacuhán jelenünk meg előtted.	0
   Ím bajuszom, hajam a sártól díszetlenül össze-	0
   Csapzottak; könyököm, térdim kifeszülnek a mezből,	0
   Csizmám talpa levált, köpenyem félig csupa kastos,^[2]	0
   Társaim is rondák, mint a tintába fürösztött	0
   Házi legyek, cudarok, mint ághegyről szakadott váz."	0
   Szóla; varázs Armída pedig nagy drága mosollyal	0
   Nyújtva fehér jobbját a vezérnek kéjteli csókra,	0
   Tüstént langy feredőt rendelt tündérei által	0
   A tizenegy hősnek tizenegy tündéri szobába;	0
   Bendének legelűl, legszebbet s illatosabbat.	0
   Fürdés végivel új deli köntösöket vitetett be:	0
   Attila-dolmányt szép angol posztóbul, iromba	0
   Tág bugyogókat, aranysujtásos azurszinü mellényt,	0
   Párizsi nyakkendőt, pitykés fejü szőke topánkát,	0
   Görbe török kardot, mely minden egyébre nagyon jó,	0
   Csak vágásra nem és szúrásra, piros belü szőrös	0
   Kalpagokat, szóval mindennemü pippere^[3] cikket,	0
   Mellyeket útasaink szaporán fölszedve magokra,	0
   Megjelenének együtt haragos morgalmu gyomorral.	0
   Aztán volt is evés, volt drága boroknak ivása;	0
   Mellyeket én önkényt hagyok el most: mert az evésben	0
   Semmi poétai nincs; az ivásban volna, de Priznitz	0
   Víznél rendeli már vizenyős versünk irogatni.	0
   Asztal után zene volt és tánc: a fürge leánykák	0
   Lejtének walzert, quadrillet, ecossaiset, puha lengyelt,	0
   Cotillont, polkát, ländlert, nagy díszü kozákot,	0
   Cifra mazúrt, a királyi zsidót, erdélyi oláhost,	0
   Sőt tán még a tarantula táncát is robotolták,	0
   Csak nem a büszke magyart, nem a nemzeti bélyegü csárdást.	0
   Folyvást járt ezalatt a pohár és a hazamentők	0
   Nem menekülhettek többé az elálmosodástól.	0
   Szép Armída pedig, hogy férfia díszes alakján	0
   Táplálhassa szemét hova húzamosabban, ohajtá	0
   Hallani Bendétől éltének hősi kalandjait.	0
   Melyre szerelmes Bende lapost pillantva, tojásdad	0
   Ásítások után, ekkép kezdette beszédét.	0
   "Mondhatlan fájdalmat ujít e parancs kebelemben,	0
   Ó deli tündérhölgy, miszerint meghallani vágyol	0
   Életem eddigi bal történeteit. Ki ne sírna,	0
   Hajh ki ne könnyezné sorsát vackornyi könyekkel	0
   - Bár a legszelesebb liberális volna különben -	0
   A keserű próbára jutott magyar alkotmánynak!	0
   És már a kakasok kukorékolnak: pityusok mind	0
   Társaim is, s horkolnak ugyancsak, mint fene vadkan,	0
   Ámde ha oly nagy a vágy benned megtudni kalandim:	0
   Elmondom röviden."	0
                                        "Születésem vettem ezen szép	0
   Nagy Magyarországban, Q. vármegye békés ölében,	0
   Melyben apám fő táblabiró vala, harmados egy nagy	0
   Terjedetű faluban, s úr mint a kínai császár.	0
   Mély eszü ember volt, a legelső rangu tekintély,	0
   Ritkán szólt s keveset megyegyűlésekben, azért őt	0
   Békén hallgatták, mivel újság volt a felállás	0
   Már maga is, de beszéde sem a már untig abárlott	0
   Tárgyra vonúla, hanem másról szólt, érdekesebbről.	0
   Árvai dolgokban nagy jártasságu egyén volt:	0
   Ő maga több rendű nemes árvák gyámnoka, buzgón	0
   Elnöklött napidíj nélkűl is az árvai széken,	0
   S oly sarkantyuja volt gyámoknak, szolgabiráknak,	0
   Tiszti ügyészeknek, hogy alig lőn nagykoruvá az	0
   Árva, midőn már gyámja - letisztázottan! az első	0
   Évrüli számadolást beadá; sőt részleg az orphan	0
   Kézbe kapá vagyonát, vala bár még sok difikultás.	0
   Főleg azonban az úrbérben volt otthonos: úri-	0
   Szék nem igen történt, melyben nem apám vala elnök,	0
   És ezt tette, mivel miseram plebs contribuensem^[4]	0
   Szánta; gyülölte pedig sőt megbuktatni kivánta	0
   Földesurát: örömest kapará hát a' napidíjat,	0
   És ha lehetne, kiéli a zsarnokot ön-falujából.	0
   Első volt, ki a nép sorsát könnyítni akarván.	0
   Megtiltá gabonát égetni kazánokon, és nagy	0
   Áldozatokkal erős szeszgyárt hoza létre falunkban,	0
   Honnan az életvíz^[5] olcsón juta póri torokba.	0
   Máskép jó tarokos, ferblista, dióra, sulyomra,	0
   (A préference-tanulást, hajh! félbe hagyatta halála),	0
   Első rendü pipás, lovag orvosi elhitetésből,	0
   Jó apa, jó férj volt, legyen áldott hűlt pora érte.	0
   "Kedves anyám (ah, anyám!) sem volt méltatlan urára.	0
   Egyike volt - dicsekedhettem ezzel - az angyali nőknek,	0
   Kik, Katalin cárné módjára, magasra jutának	0
   (Millyen nem sok akad) szüle nélküli szolga leányból.	0
   Hogy hűsége szilárd vala, megmutatá: tizenegy év	0
   Forgott el, mielőtt oltárnál egybekelének,	0
   S addig is oly hű volt, mint hitfölvétel után lőn.	0
   Lángelmű vala. Két nagy zongora nyűtt el a fínom	0
   Újjak alatt; folyvást pörögé a francia nyelvet,	0
   Mellyet a fürdőkön nyolc hónap alatt betanúlt volt	0
   (Míg én dajkatejet szoptam) s széltére beszéle	0
   Főleg az ollyan előtt, ki e nyelvben nem vala jártas.	0
   Gazdasszonyságát nincs emberi nyelv kibeszélni.	0
   Válogatott külföldi szakácsok "nóbelesíték"	0
   Konyháját, de hibát lelt bennök, jóllehet ők sem	0
   Tudták a magyaros töltött-káposzta-csinálást.	0
   Tarta divatlapot a Spi-egelt^[6] (mint mondani szokta),	0
   S még Pesten csak alig ment egy viselet ki divatból,	0
   Már őnála bejött: ő volt falun a prima donna;	0
   Tiszta meg ollyan volt, oly változatos kicserélést	0
   Kedvele mind a fehérnemüekben, mind a - cselédben,	0
   Hogy majd példabeszéd lőn a közelebbi megyéken.	0
   "Ők voltak szüleim. Születésem napja falunkban	0
   Nem kis zajt okozott, mert akkor az udvari hajdúk	0
   Négy borjút, hatszáznyi tojást, tíz jókori bárányt,	0
   Száz csirkét s ugyanannyi köcsög vajat összezsaroltak	0
   Létemen örvendő jobbágyim szeretetéből.	0
   Már mint táblabirót sorozott bé mátrikulába	0
   A pap is, akit apám tartott vala ingyen ebéddel	0
   Udvari papjául s egyszersmind - kártyabarátul.	0
   Majd felfalt az apám. Nehezen várá, hogy az első	0
   Szót kirebeghessem, mindjárt szép cifra, betyáros	0
   Káromlásra tanít vala, mondván: úgy leszek ember.	0
   Számba tevé a pipát, poharából ittam erős bort.	0
   Mellyektől neveté ha fogék szép róka fiúkat^[7].	0
   Lángész volt örököm: de apám félvén, hogy az elme-	0
   Fejlődés akadályt gördít a testi növésnek,	0
   Nem tüzelé kitörő zsenimet, sőt visszafenyíté.	0
   Ostor, puska, fakard, sárkány, falovak, kocsi, szánka	0
   Fejleszték az erőt, a vitézséget tagaimban,	0
   Nem volt a faluban pór gyermek, bármi kamasz hős,	0
   Kit földhöz nem üték (igaz, ő nem nyúlhata hozzám	0
   Mert tiltá az apám), kit meg nem téptem akárhol.	0
   "Így töltém tizenegy kora éveimet zabolátlan;	0
   Ami azontul jött, hajh, máskép kelle kitöltnöm!	0
   Egy szép reggel apám hívatja az iskolamestert,	0
   Az jő, s engem apám átad, hogy vinne magával.	0
   Ostorom és paripám fölszedvén mentem utána:	0
   Mert nem ijedtem volna meg a vad krími tatártól.	0
   Kézen fogni akart, de kirántám jobbom azéból,	0
   S pattanték egy erőst, csupa ismerkedni, fülébe,	0
   Szalma-fedett házhoz vezetett, hol, most is eszembe	0
   Jut, legelőször is a tetemes küszöbön nagyot estem	0
   (E küszöb egyszersmind tüzifát hagya vágni gerincén).	0
   Ronda sülyedt szoba volt, melyben, szitkozva, fölállék;	0
   Vastag tölgyfa padok, fal hosszant, korcsmai módra.	0
   A mester pedig ekkor egyik szögletbe mutatván	0
   Elsőnek nevezett. Oda ültem nagy vonakodva,	0
   Majd oda is szokván nehezen, minden tudományban	0
   Két év telte alatt csoda távolságra haladtam:	0
   Tudtam az úri könyört, hiszek-egyet, tudtam az első	0
   Száz zsoltár szövegét; a Bázsán szörnyü bikáit,	0
   A Hermont, a Zoánt és több efféle tanulmányt,	0
   Sőt a tanításban sem voltam rest, valahányszor	0
   A haragos mester rám bízta itélete végre-	0
   Hajtását, hatokat diktálva buták- s feledőkre.	0
   Ilyenkor con amore utánzám Fercsit, a hajdút,	0
   Aki az udvarban botozott szép ünnepiséggel	0
   Nyers-nyakas embereket, kik apámat nem süvegelték.	0
   "Ennyi jelességgel méltán kitüném a fiúk közt;	0
   Népszerüvé lettem, mert - reszkettek haragomtól;	0
   Mind kedvem keresték, hogy mérsékeljem ütésim.	0
   Történt egyszer a többi között, hogy az iskolamester	0
   Büszkén járván a rögös alju szobában alá s fel,	0
   Kedvem jött a fejér krétával nagyfülü főket	0
   Írni kabátja poros hátára. Nevettek a kölykök:	0
   Mest'ram hátra tekint, galléron fogja müvészét,	0
   És pattant fejemen bütyök-ujja vadízü barackot.	0
   Várj, mester! mondék, várj rá, ha nem érted a tréfát,	0
   Még boszumat töltöm: megeszed magvát e baracknak.	0
   Volt a terem végén egy furcsa idomzatu tanszék,	0
   Mellyet mester uram faragott ó kút bodonából,	0
   S alját deszkával beszegezvén, három egyenlő	0
   Kurta mozsárlábat fűrészelt annak alája.	0
   Rés volt a bodonon balról, ott bútt be a mester	0
   S büszkén hajlongott benn' hátra előre naponként.	0
   Háta megett a bodon-karimán nagy fekete tábla	0
   Volt támasztva, befestve dagadt lábszáru betűkkel,	0
   Ím e bodont szemelém ki boszúm céljára segítő	0
   Eszközöműl, és így ment véghez nagyszerü tréfám:	0
   A tanszéknek elül lábát kivevém a tanító	0
   Távolléte alatt, s kórócskát dugva helyette	0
   Vártam a majd bejövő mestert színlett nyugalommal.	0
   Jött; tanszékibe bútt, hajlongott, hátra, előre:	0
   A kórócska kitört; maga felfordult bodonostul,	0
   Ráhullván a nehéz fali tábla fejére, nyakára;	0
   Én meg egy ugrással felülék a tábla-középre	0
   S híván társaimat, vidor arccal, tenni hasonlót,	0
   Ránehezültünk vagy harmincan mester uramra,	0
   És mikor ellapitók kedvünkre, mi szerte szaladtunk,	0
   Ő pedig ügybajjal szabadulván, elmene tüstént	0
   A történteket elpanaszolni apámhoz: azonban	0
   Semmi egyéb nem lőn az eredmény, mint hogy a mester	0
   Egy harmadnap alatt vándor táskával elindúlt,	0
   Új maradást, új hont keresendő széles e honban.	0
   "Mostan apám nevelőt fogadott számomra, fölötte	0
   Nagy bérért (tizenöt pengőt ígérve havonként!)	0
   Ám nekem a nevelő nem tetszett: ostoba lény volt,	0
   Aki - tanításon kívül - semmitse csinált jól.	0
   Elcsapatám. Másik jöve: azt olly alkukötéssel	0
   Vette apám mellém, hogy egyuttal lenne lovászom;	0
   Elrontá lovamat, túl kellett adnom az árván.	0
   Végre került egy jó: ott alszik ama szögeletben.	0
   Jó kártyás, lovag, ember a talpán minden időben,	0
   Elsőrendü vadász, neve: a tűzlelkü Doronghy,	0
   Hű vezetőm oda, hol szép lyány és jó bor a háznál.	0
   Tőle tudom, hogy' kell a nemessel bánni, ha szívét	0
   Itce borért, huszasért akarom megnyerni cserébe,	0
   És őáltala lőn, hogy - az élet zsenge korában -	0
   Nem legutolsó hírt szerezék nagyhírü megyémen.	0
   "Történt eközben, valamely Széchényi nevű gróf	0
   Írt valamely könyvet (kár volt nem alunnia inkább!)	0
   E könyvnek neve volt... Hitel... úgy tetszik Hitel! úgy van;	0
   Zajt üte akkor e könyv; olvasta paraszt, nemes egyre,	0
   Aki csak egy félnapra belé pillanthata; sőt volt	0
   Ollyan is, aki saját pénzén megvette magának.	0
   E könyvet, miután megkapni hiába törekvék	0
   Kedves apám, megvenni, pedig - könyvet! magyar ember!	0
   Végre Doronghy komám okosan kicsené kaszinónkból:	0
   Macska, gyümölcs és könyv, úgymond, nem orozva nem is jó.	0
   Hajh, deh! mit tud e föld nyomorú fia, mit tud előre?	0
   Tudja-e, hány évig nem adóz a magyar nemes ember?	0
   Tudja-e, mennyi ezerbe kerűl majd a megyetisztség?	0
   Tudja-e, kit fog a főispán kijelölni? kit üt meg	0
   A többség? Hosszú pöre még hány évig elélhet?	0
   Ellenben pedig abból hány ügyvéde kihalhat?	0
   Jobb lett volna, bizony, soha el nem lopni e könyvet,	0
   Ellopván pedig azt egyenest tűzlángba röpítni	0
   Inkább, mintsem apám olvasni leüljön elastisch	0
   Székibe s olvasson, gyakran kialudt pipa mellett.	0
   Ó deli hölgy, sohasem kelt fel többé az ülésből!...	0
   Megborzadva veté lábához a könyvet, agyára	0
   Szökkent vére, rövid pihegéssel hátra hanyatlott;	0
   És - a damoklesi kard leszakadt, a szörnyü halálcsöp:	0
   Árva levék!.............................	0
   "Teltek az évek. Anyám teleit bálban, nyarait meg	0
   Fürdőkben tölté, keserű búját feledendő:	0
   Én kocsikat, lovakat tarték és tagja levék a	0
   Hont felüdítendő agarászó egyesületnek.	0
   Nyertem ezer pengős agarakkal drága pipákat,	0
   Kártyáztam nagyban; nem marqueurös nyereségért,	0
   Nem, hanem a hirért, mint földesur és nemes urfi.	0
   Tisztújításkor százával hánytam a százas	0
   Bankjegyeket (bizonyos gyapjúmnak előleges árát),	0
   És mama nem gondolt vele, mert neki szinte havonként	0
   Egy-két pár ezeret kellett felküldeni Bécsbe.	0
   Egykor azonban anyám hazajött egy francia gróffal,	0
   S e comte elhiteté vele, hogy neveletlen az úrfi	0
   (Már én) s hogy nevelést Magyarország adni nem is tud.	0
   És javasolta, hogy útaznám be müvelt Európát.	0
   Kaptam az alkalmon, mert untam már magam épen,	0
   S mellém véve Doronghy komát, túdós nevelőmet,	0
   S megrakván zsebemet hatezer birkával, a messze	0
   Útra elindúltam. Mama s a comte honn maradának.	0
   "Merre megyünk, dominé? kérdém a vidor nevelőtől:	0
   Amint eltörlött,^[8] de azért bátran kiparancsolt	0
   Rospontos lovakon szűlő falumat tova hagytuk.	0
   Legjobb lesz, felfelé, csak a székvárosba sietnünk.	0
   S innét gyors-szekeren föl Pestre, hol a dunagőzös	0
   Készen vár, hogy azonnal a Judenplatzra röpítsen.	0
   "Indúlóban volt a gyorskocsi épen; azonban	0
   Két hely üres volt még: befizettük, amennyit a német	0
   Pénzünkből kifogott; fecsegett valamit, mi fejünkkel	0
   Ráhagytuk, nehogy azt gondolja, nem értjük amit mond.	0
   Városokon, falukon folyvást gyühügetve haladtunk,	0
   Mellyeknek neveit nem tudta Doronghy komám se,	0
   Mástól kérdeni én pedig átallám, nehogy ekkép	0
   Járatlanságom kinevesse az úti közönség.	0
   Máskép semmi bajunk: pecsenyénk minden fogadóban,	0
   Jó, bár drága, borunk kivevén, hol rossz vala, néhol	0
   Hölgyek is, egy kettő, a legközelebbi diéta	0
   Végin - együtt az ujabb törvénnyel - kelve Pozsonyból.	0
   Már nem messze valánk Pesttől: már látni gyanítám	0
   Ős Buda nagy hegyeit, legalább a dajkamesékből	0
   Ismeretes Gellérthegyet és a tompa Királyorrt,	0
   Melyről obsitosok szedtek vala csillagot egykor.	0
   Füstös oláhfalukon vezetett útunk; hegyet értünk:	0
   Pest mégsem közelít, Mátyás palotája sehol sincs;	0
   Hegyvölgyet mászunk: végtére kilátszik a város	0
   És, uram irgalmazz! mutogatják: íme - Kolozsvár.	0
   "Mit tegyen illyenkor nemes ember? dús magyar úrfi?	0
   Üssek-e? kit, vagy mit? ki hibája, miénk-e vagy a gaz	0
   Hippophagé?^[9] az övé, az övé, mert mért magyarúl nem	0
   Szólt, magyar emberhez, Magyarországban? De hol ő most?	0
   Nem vala hát más mód, mint káromkodni erősen,	0
   S szidni - mivel nem volt egyebet kit szidni - az Istent.	0
   "Semmi, Doronghy komám, mind semmi; ha már ide jöttünk,	0
   Város ez is, mondják, nézzünk szét benne. Ugy is lőn.	0
   Megszeretők a helyet; nyolc hétig nézegeténk szét,	0
   Láttuk az egyszarvút, ettünk a tarka kenyérből.	0
   És most visszafelé forduljunk? Mit felelünk, ha	0
   Kérdi a francia gróf: micsodás Páris vagy az angol	0
   Főváros (neve nem jut eszembe, pedig tudom, ott van	0
   Írva beretvámon)? Legalább még egy darabocskát	0
   Útazzunk: vagy a gróf addig haza megy, vagy - utaztunk,	0
   Mondhatjuk, mivel így akarók, e tájra szerettünk.	0
   "Így Szebenen, Brassón (szép szásznők) menve keresztül,	0
   Assziba rándultunk. Okos egy nép volna különben	0
   Benne, de ostoba, mert fával kövezé ki az utcát:	0
   Hátha megégne az út: hol járna ebanyja oláha?	0
   Itt már boldogulánk: nevelőmből folyt az oláh szó.	0
   Egy faluban született magyarokra lelénk. Uram Isten:	0
   Míly jó voln' ezeket honi tótokkal kicserélni!	0
   Majd Bukarestbe menénk: itt is tűzfészkek az útak,	0
   S ím ez oláh példán nem röstel járni ma Páris!	0
   "Nem tetszik Bukarest. Galacig szekeren, Galacon túl	0
   Gőzösön útaztunk. Hamis egy játék az a gőzös:	0
   A német szemetet, dudvát füstöltet alatta	0
   És el akarja hitetni velünk, az hajtja hajóját.	0
   Nem tudom én mi, de gőz nem hajtja, megesküszöm arra:	0
   Van télen, tavaszon füst, gőz ezerannyi minálunk,	0
   És mi hatása? miért nem hajtja el a vad oláhnak	0
   Kémény és padolat nélkűli gazos kalibáit?	0
   "Majd a Dunával együtt befutánk a Fekete-tenger	0
   Öblibe. Hej nagy tó az a tenger! partja se látszik.	0
   Azt hittem: feketébb leve van, s hogy tinta gyanánt is	0
   Használják: de biz az még inni sem ér föl a vízzel.	0
   Ez kutya egy út volt: fönt a födelen gonosz a szél;	0
   Lent a szobában gőz, nagy hőség fojta rakásra.	0
   Felfogadám, ha megint szárazra jutok, soha többé	0
   Nem fogok ülni hajóra, ha parfüm hajtja, nem a' füst.	0
   "Konstantinápolyba jutánk. Sok tarka török van	0
   Benne: csodáltam hogy' hagyják ott széltire lakni.	0
   Egy helyt hét tornyot mutatának: néztem a tájra	0
   S többet háromnál föl nem veheték. Mutatának	0
   Egy nagy várat is, azt mondván hogy benne a császár	0
   Laknék: ezt nevetém, mert annyit csak tudok én is,	0
   Hogy »Bécsben« lakik a fölséges római császár.	0
   "Őszre került az idő. Haza kellene menni, Doronghy,	0
   Mondám, untig elég tudományt vettünk ezen útból.	0
   S hét hét mulva Drinápoly, Viddinen és Belegrádon	0
   Által a Bánátban, Magyarországnak közelében,	0
   Termettünk; honnét nagy kínnal elértük ohajtott	0
   Falvunkat. Szomorú a többije, drága kisasszony!	0
   Nem nyújt élvezetet nagysádnak, csak sebem írját	0
   Tépdeli föl."	0
                    De varázs Armída tovább is akarta	0
   Hallani s olvasztó szeme pillantása elég volt	0
   Bendéből kivarázslani e még hátralevőket:	0
   "Házunknál idegent leltünk. Egy potrohos ember	0
   Otthonias képpel, melyen a vendégiszony ollyan	0
   Kórjeleket mutatott, mint foghúzási dolognál	0
   Látni lehet, fogadá zavaros színű köszönésünk...	0
   Honn-e anyám? kérdém; »kii?« s nagy szemeket vet az ember,	0
   »Ah vagy tán az előbbi tulajdonos úgy-e? az L*be	0
   Ment, miután harminckét évre kivettem ezen kis	0
   Birtokot (és ezzel kezeit bő pantalonának	0
   Tág zsebjébe dugá) s kifizettem mind az utolsó	0
   Fillérig. Tessék oda menni, ha tartozik önnek.«	0
   Elfordult s hidegen nézett a novemberi ködbe.	0
   Hajts, kocsis! ordíték az oláhnak, római nyelvén,	0
   Melyből majd száz szót hoztam haza távol utamból,	0
   Nem baj a pénz, de ma L*be megyünk, máskép agyonütlek.	0
   "Így a remény s ijedés kocsisomba szilaj tüzet adván	0
   S e tüzet ostora somnyele átöntvén a lovakba:	0
   Tízkor az l*i rokon kapujánál végre megállánk.	0
   "Itten anyám betegen feküdött, közel a legutolsó	0
   Perchez; alíg ismerhete rám, és félrebeszélvén	0
   Váltót emlegetett. Rokonunk mondá el a történt	0
   Gyászesetet: hogy anyám számos váltót kibocsátván,	0
   A gaz kölcsönzők, gaz bírák dobra verették	0
   Ingóit; kifogást sem hagyván tenni szegénynek,	0
   Mellyet - háromszor legalább - tehet a nemes ember;	0
   És hogy nem lévén hova nyúlnia, kénytelenűle	0
   Fekvő birtokomat zálogba bocsátni, de a pénzt	0
   Fölvévén, vele a gaz francia comte tova illant:	0
   Mellyeni bújában beteg ágyba esék, soha többé	0
   Föl nem üdűlendő!.........................	0
   "Félév mulva sötét-komoran tértem meg anyámnak	0
   Sírjától, hova eltemetém pénzemnek utolsó	0
   Fillérét. No Doronghy, hová most? merre van otthon?	0
   Mit természetesen ő szintúgy nem tuda, mint én.	0
   Törte fejét mégis, ha talán e vérveritékes	0
   Munka után valahogy sikerülne koholnia tervet.	0
   A tisztújítás ötlött fel végre agyában,	0
   Szolgabiróságot praescríbálván bajaimról.	0
   "Megvesztél te komám? felelék: tudod-é, hogy a zsebben	0
   Nincs egy erős krajcár s pénz nélkül eb a magyar ember?	0
   Ám ő megmutatá, hogy járatos a honi törvény	0
   Bakrai közt, és ért a nyúlkereséshez ugyancsak,	0
   Megfejtvén, miszerint a magyar nemes ősi vagyonját	0
   Tízszer eladja, ha kell, és visszapörölheti mindég;	0
   Hogyha pedig más ad, vagy zálogosít is, olyasmit,	0
   S őt - mert még nem is élt - meg nem kínálta vevője,	0
   Jó kötekednie, mert vagy megnyeri, vagy szedi a sok	0
   Pótlékot, mi talán még jobb, mint nyerni sokára.	0
   Azt javasolta tehát: rontsunk a goromba vevőre,	0
   Hogy, ha nem ád még a zálog-summára, mi rögtön	0
   Perbe fogatjuk. Mely hadi cselnek jó sikeréül	0
   Másnap ezer pengőt nyomtam dagadó kebelemhez.	0
   "Most legelőször is a főispán tiszteletére	0
   Mentem. Atyám végett kegyesen fogadott. Szivaroztunk:	0
   Kérdeze törvényből holmit, mire hogy' felelék meg,	0
   Én természetesen nem tudhatom, annyival inkább,	0
   Mert kérdései sem voltak tisztában előttem.	0
   Jónak láttam azért ollyanról szólni, mit értek,	0
   És felhoztam a tisztújítást, szolgabiróvá	0
   Instálván nevemet tűzetni ki... Elmosolyodtak	0
   Ajkai és így szólt: ki a pályán célt akar érni:	0
   Tűr sokat és munkál, izzad, hol fázik, az ifjú,	0
   Ója magát bortól, szerelemtől. Boldog az ifjú:	0
   Egy tavasz és egy nyár van még őszének előtte.	0
   Míg tart szép nyarad, édes öcsém, hát rakjad a fészket:	0
   Szorgalom és tűrés! még nagyra mehetsz, csak akarjad.	0
   "Megköszöném s jöttem. Van ezer pengőm, tele torkom,	0
   Termetem és képem; tudok a kutyabőrös urakhoz,	0
   Van szép cifra szüröm, selyem üngöm, vértesi baltám,	0
   Pengő sarkantyúm, rőfös toll a kalapomnál;	0
   Kostököm' egypár száz kortespipa meg nem ijeszti,	0
   S káromkodni tudok, cifrábban mint a toborzó:	0
   Így nem igen félek, hogy a főispáni figyelmet	0
   Kortesi érdemeim, szolgálataim kikerüljék.	0
   "Folytak a készületek. Mert két párt volt a megyében,	0
   Egyik az ős magyarok nemadózó pártja: tapasztalt	0
   Ősz öregek, nagybirtokosok, grófok, hadi tisztek,	0
   Consiliariusok (mindhárom fajja ezeknek),	0
   Táblabirók és szolgabirók, közbirtokosocskák,	0
   Végre a romlatlan, címerleveles rokonoknak	0
   Szép szót megfogadó, jogokat védő sokasága.	0
   Másik a hígvelejű szóhősök zajtele pártja:	0
   Kik miután magokat vagyonoktól megszabadíták	0
   Most szabadelvűknek szeretik hánytatva nevezni.	0
   Máskép pörkerülő prókátorok, elszabadított	0
   Gazdai tisztek, bűnkereset-sujtotta uracskák,	0
   Pusztult földesurak, kitagadt fiak, írnok öcséim,	0
   Konyhai látogatók, hervadt rózsák fizetéses	0
   Pillangói: rövid szóval mindennemü serge	0
   A békételenek, szeleburdiak és fecsegőknek;	0
   Nem kis része pedig honoratiorok: tudományos	0
   Kántorok és jegyzők s több ily kapa-unta parasztok.	0
   E két párt közepett vala még egy ingadozó párt,	0
   Mely mint színehagyott posztó, kétes, ha piros vagy	0
   Zöld volt-é hajdan: most illeszd bármi szinűhöz,	0
   Egyformán veti arra tökélytelen árnya fakóját.	0
   A maradandó párt tens Nemdy urat kiabálta;	0
   A szaladandó párt valamely nagyszáju Parázsit.	0
   "Hosszas volna előszámlálnom, mit követék el	0
   Pártom híveiért, de kivált magamért, faluszerte;	0
   Mint nyomtam kebelemhez a zsíros ködmenü noblesse-t	0
   A zamatos csókot mint viszonozám tele szájjal;	0
   Mint osztám a huszast, szájszámra s a száj erejéhez	0
   Képest; mint tüzelém őket harapós italokkal;	0
   Főleg mint hazudék soha nem hallott jogaikról,	0
   És az arany bullát, mint gyémántoztam előttük,	0
   Százszor is esküdvén, hogy Nemdy ha lészen alispán,	0
   Nemcsak a már felrótt méltatlan adót letörűli,	0
   Sőt a paraszti adót is köztük elosztja jutalmúl,	0
   És több illyeseket: mellyek bizonyos sikeréűl	0
   Háromezer vótum tátott rám hárpia torkot.	0
   Összeirás történt. Nem az elnyűtt régi modorban,	0
   Így ir a jegyzőkönyv, hanem új rendben, szigorúan.	0
   A névsor pedig a szavazás idején betüsorral	0
   Volt kikiáltandó s az egyén akkép szavazandó.	0
   Szentűl van. Mi tehát feljártuk hadnagyainkat,	0
   (Mert a hadnagyokat könnyű rábirni a jóra)	0
   Tettünk összeirást: (játék neveket kitalálni	0
   S a szavazást azután elvégeztetni paraszttal)	0
   S úgy vártuk be a tens küldöttséget, ki örömmel	0
   Elfogadá a kész névsort és víg lakománál	0
   Jókat ivott a nehéz munkára, javábul a bornak.	0
   "A tisztújítás egy hét vala már; mi az órát,	0
   Perceket úgy lestük, mint víg szüretet les a gyermek;	0
   És ím, hirtelen a főispán vármegyegyűlést	0
   Hirdettet, valamely most jött fensőbbi parancsért.	0
   Összegyülünk, a parancs olvastatik; ennyire megy ki:	0
   »Tisztesb-rendűség nem lévén ősi nemesség,	0
   A megye álljon el a végzéstől, melyben ezeknek	0
   Voksot adott: ha nem áll, tisztújítást ne reméljen.«	0
   Pártom e rendelményt hódolva fogadta, szokásként	0
   Ellenben szeleburdi vitézink víttak erősen,	0
   Piszkoltak mindent, mi fölöttük bír hatalommal,	0
   Keblükhöz karolák a nevelt honoratior osztályt:	0
   És ők fércelték e kormányelleni végzést,	0
   Hogy: Mivel egyrészről terhet visel a nemesekkel	0
   A tisztesb osztály, másrészről, sokba kerülvén	0
   Eddig is a szavazathódítás, több haladást nem	0
   Szenvedhet már tisztfejelésünk: minden időben	0
   Állani fog honoratiorink szavazatja, kivévén^[10]	0
   A szavazás idejét!...........................	0
   "Egy nap egy éj a köz, s mehetünk foglalni a termet.	0
   Méltóságos ur - a főispán - megmutatá hogy	0
   Van tálentoma, nem kis mértékben, hadi cselhez:	0
   Tudniillik beparancsola másfél ezret a nemzet-	0
   Őrségből (azaz: amelyekkel a nemzetet őrzik),	0
   Színleg a szép s jó rend fenntartására: pedig más	0
   Volt azalatt... titok... Ej, nagysáddal mért ne közöljem?	0
   Pártunk szembetünő kevesebbségét akará ki-	0
   Pótlani e dárdás és szúronyos őrkatonákkal.	0
   "Végre megért az idő: azaz eljött a kijelölt nap,	0
   Folyt a tanácskozmány, s bár főispán ur erősen	0
   Álla, hatalmas okát kifejezvén spártai csak-ban:	0
   Végre kiforgatták sarkából és kijelölte,	0
   Akit az ellen akart, mondtam: nagyszáju Parázsit.	0
   Indúl a szavazás. A nemesség névsora - számos	0
   Rőfre menő - ott reszket a küldöttségi kezekben.	0
   »A. betü, első név. Nincs itt? hát jőjön a másik.	0
   Az sincs? - Ej, minek is, hadd jőjön az, aki jelen van.«	0
   És jött. - Háromszor szavazánk és, rettenetesség,	0
   Mégis az ellen nyert! mert ők négyszer szavazának.	0
   "Nem kicsiny érdemeket szerzék pedig e csatatéren,	0
   Mert majd elrekedék. De miért kérkedjem e hősi	0
   Tettemmel? hiszen azt elhírli a Nemzeti Ujság!^[11]	0
   Szolgabiróságom küszöbén állék. Körülöttem	0
   E hű társaim is, fölemelni azonnal az ifjú	0
   Judliumot.^[12] Tettünk, és tettek az ellenek egyre	0
   Szolgabirót, meg szolgabirót: főt, alt, közepesdit.	0
   Sorban az esküttség: »Jobb lesz mint semmi« - morogtam	0
   Társaimhoz, »de ti is hozzá készültetek immár	0
   Felmutatásomhoz, fel nem sütlek, ha csak élek.«	0
   Hajh, hazudék, hazudék: betelett a jurassori szám is:	0
   (Kell oda más számnál?) és én - ki sem is jelelődtem!!!	0
   "Tisztújítás ez? kérdém reszketve dühömben,	0
   Az van-e? vagy vásár, hol lelkeket ad, vesz az ember?	0
   Hol nem az érdem jő mérlegbe, hanem gaz önösség	0
   Űz szemfényvesztő játékot az ősi nemessel?	0
   Én kívánom: a főispán tüstént kijelöljön	0
   Engemet. - »Ó tüstént« vág közbe az elnök: »ez embert,	0
   E buta rendzavarót tüstént börtönbe, legények!«	0
   S megcsillant a sásidomú szuronyok sokasága.	0
   "Tudtam a nonust,^[13] mert a minap betaníta Doronghy	0
   Erre is egy kínnal, mint már majd vármegyetisztet,	0
   S börtön!... idézés nincs, megadás nincs, sőt kereset sincs	0
   Elrendelve, s ime börtön! nekem ősi nemesnek!	0
   Feldühödém (ki nem is dühödik vala, bántva miként én?)	0
   És egy erős ugrás a zöld asztal közepére	0
   Juttata, - társaim is követének; - hol legelőbb is	0
   A kalamárisokat szétrugtuk az ülnök urak közt,	0
   (Egy foltocska jutott a főispánnak is akkor)	0
   S kardot rántva erős védő helyzetbe szorúltunk.	0
   "Ámde a szúronyosok nyomulának hosszan előre	0
   Balga, ki ott is küzd, hol csak szaladásban az élet!	0
   A természet adott embernek lábakat is, nem	0
   Csak kezeket, s ki pusztán kezeit használja örökké,	0
   Ollyan, mint a diák, ki felől a krónika írja:	0
   Hogy kés- villával darabolta fel a fidibust is.	0
   Így mí sem teheténk egyebet, mint harmatos arcú	0
   Táblabirák és tens uraim tetején leugorni,	0
   S hátat fordítván a fényes acél agyaraknak,	0
   Bordaropogvány közt kinyomulni a lármateremből.	0
   "Hajh de veszélyünknek még ezzel nem vala vége,	0
   Üldöztek szanaszét bennünket, mint fugitivus	0
   Úti betyárt, kinek a törvényszék s tiszti bakója	0
   Tiszteletére megyen (mert még egy évnyi egérút	0
   Van s ezalatt a vármegye ölhet bárkit az úton,	0
   Hisz, ha nem áll neki a végítéletnek, utólag	0
   Kívül birtokon, azt szabad ám fölvinni az égig!).	0
   Kertről kertre jutánk, míg végre a fegyveres üldők	0
   Vad zaja elnémúlt mint a Kösi malma Szoboszlón,^[14]	0
   És mi sikátorokon, zugokon hallgatva ügettünk	0
   A városszélig, hol vad kocsi áll vala kettő	0
   - A kocsisok, hihető, bent a korcsmában aludtak -	0
   S én felszökve nehány társammal egyikre, a többi:	0
   Hű Maradossy, derék Nemadózy s a nagyfejű Szűzváll	0
   Még más kettővel követék az ulyssesi példát,	0
   És felugorva hamar másik szekerére a pórnak	0
   - Nem lévén mi tovább a megyéhez vonzana bennünk' -	0
   A zabevők közzé csapkodtuk a jaj-hegyes ostort	0
   Meg sem is állva előbb, mint másik vármegye szélén.	0
   Ott, nehogy ártatlan tréfánk bűntetti^[15] lopásnak	0
   Tessék, a szekeret, lovakat, kormánytalan úton	0
   Visszabocsátottuk föllelni az abrakadókat,	0
   És gyalog indúlánk savanyú sorsunknak elébe...	0
   Hajh, de mi út vala ez! megtörve csatánk dühe által,	0
   Éhen, fáradtan, de kiváltkép szomjan utaztunk,	0
   Fő utakat kerülénk, rettegvék felfödözéstől,	0
   Áztunk, szikkadtunk, valamint tetszett az időnek.	0
   Legfőbb pontra rugott pedig a nyomor e mai éjen,	0
   Melyben az orkánnak kísértetek is segitettek,	0
   Melyben a vész elszórt bennünket s ördögi csalhang	0
   Hívogatott - majd elrémíteni - bűvtele síkon.	0
   És tán halva kelünk föl e hajnal lenge szelével,	0
   Mellyet az ablakokon már-már érzek belopódzni,	0
   Hogyha te, tündérhölgy, nem küldesz előnkbe vézérfényt,	0
   Híván nagy kegyesen gyönyör- és kéj-lakta honodba."	0
   ^[1] Megyék adták ki, s híd-, vásár-, vám- stb. mentesség volt	0
   inkább; mint közönséges igazoló irat. (Lásd leírva V. ének.)	0
   A. J.	0
   ^[2] Ne gondolja a kegyes olvasó, hogy az egytiptomi kastokról van	0
   itten szó. Kastos egy igénytelen tájszó, s annyit tesz, mint	0
   csatkos, csatkos pedig annyit tesz, mint kastos. q. e. d. A. J.	0
   ^[3] Ad analogiam: Jupiter, etc. A. J.	0
   ^[4] Így mondta biz a, pedig 3, azaz három instructort nyűtt el. A. J.	0
   ^[5] Máskép aqua mortis. Hatalmas emeltyűje a magyar népnevelésnek.	0
   - Korunk azt hiszi, hogy a szeszfejtés ugyanaz a	0
   szellemfejtéssel. A. J.	0
   ^[6] Spiegel: magyarul tükör. Budán van. Szép tükör volna, kár, hogy	0
   belepte a pesti por. A. J.	0
   ^[7] Róka: Műszó a korhelyeknél. Nem tudom, a tudós társaság szótárába	0
   bejőnek-e a korhelykedés műszavai? A. J.	0
   ^[8] Volt idő, mikor a szegény ember lovait minden kaputos	0
   kiparancsolhatta, csekély szabott árért. A megyék 1840 után	0
   kezdték e visszaélést eltörölgetni - papíron. A. J.	0
   ^[9] Lóhúsevő. A németek gúnyneve. A. J.	0
   ^[10] A honoratiorok szavazata iránt körülbelül ily végzést hozott	0
   1845 táján egy nagy megye híres ellenzéke. A. J.	0
   ^[11] Nemzeti Újság. Az akkori Hírnök. A. J.	0
   ^[12] Judlium, ii. 2. A régi szótárakban neutrius, az újabbakban omnis	0
   generis: azt teszi: szolgabíró. A. J.	0
   ^[13] Nonus, alias I. = ae nonus. Ezen melléknévnek csak két hajlítása	0
   tetszik az alkotmányosdiaknak, t.i. a nonus és nona: nonum	0
   (pl. dei praceptum)-mal aztán keveset gondolnak. A. J.	0
   ^[14] Töredelmes szívvel megvallom, hogy ez a szép hasonlat plagium,	0
   e klasszikus sorból: Hallgat az én múzsám, mint a Kösi malma	0
   Szoboszlón. A. J.	0
   ^[15] Mert vannak nem-bünteti lopások is. Pl. időlopás, becsületlopás,	0
   stb. A. J.	0
Harmadik ének	0
   Már a pirók hajnal diadalzászlója kifeslett	0
   Napkeleten, s folyvást pirosabbá lőn a hegy ormán;	0
   Réteken, erdőkön, falukon és városon egyre	0
   Ébredezett a zsibaj, jeleül, hogy az annyiszor ifjúlt	0
   Természet ma megint felocsúdott rémriadalmas	0
   Álmából. A paraszt nyujtózva kel ökrei mellől	0
   És kitörölve szemét, a most féléve mosottat,	0
   Cserhaju öklével, ballag mérsékleti boltba^[1]	0
   Egy negyed életvíz lélekderitő italára.	0
   Szurdikos utcákból, hol az éjt festékes aráknak	0
   Karjai közt tölté, kimerűl tollas köpenyeggel	0
   Egy vagy két filozóf, szüleiknek drága^[2] reményi:	0
   Élni sietnek ezek, vásárlani új gyönyörélvet	0
   Pár huszasért s pótlékul adott potom életerőért.	0
   Már ama jobbak, kik magukat rég túlmivelék az	0
   Ostoba természet pimaszos szabatú reguláin,	0
   Vetkeztettetnek lefelé, hogy az éji Geschäftek	0
   Lankasztása után elaludják a nap unalmit.	0
   Itt-ott utcaszögön serkennek a városi őrök,	0
   És elballagnak kipihenni az éji virasztást,	0
   Osztoznak zsebelők, csendőrök, az ég adományán,	0
   Majdan a károsnak nagylelkűn visszahozandók	0
   Elsikkadt fejszéje nyelét, hitványka jutalmért.	0
   Főleg a vendéglő körül éber az élet azonban.	0
   Fürge legények, zöld kötenyekkel, ki s be sorolnak,	0
   Hónuk alatt foglalva tekercs, kalapács kezeikben,	0
   Még füleik mellett a múlt napon ott feledett toll.	0
   Benn, a keringőben^[3] fölfejlenek ím a tekercsek,	0
   Zöld, veres és hószínü fejér kelméket eresztvén,	0
   Mellyekkel padokat, táblát és karzatot egyre	0
   Felcsicsomáznak a zöld hasu fickók, óva szegezvén	0
   Széleiket, nehogy a fizetetlen nemzeti kelmék, -	0
   Mellyek a Grosshändler soha nem feledő pagináin	0
   Írvák, nem szelidítve büvös saldirt erejével, -	0
   Elszakadozzanak, és a vevőt más boltba riasszák.	0
   Nemzeti ünnep lész itten: Védegyleti Gyűlés.	0
   Már gyűl a sokaság bámulni a tarka mutatványt,	0
   Éttelen újságvágy dologellenes ingere hajtván.	0
   Jőnek urak, nem-urak, vászonnemesek, paszomántos	0
   Birtokosok, frakkos megyetisztek, arasznyi szakállal	0
   Kardosan és botosan, hogy tudjanak ülni tanácsot;	0
   Úri parasztok, azaz kutyabőrtelen értelem aljas	0
   Emberi: ügyvédők, tisztek, papok, orvosok és föld-	0
   Mérők, kik hálátlanúl nem rettegik édes	0
   Anyjokat is lánccal terhelni naponti kenyérért;	0
   Végre zsidók, lesikált állal, hagymás faluszájak,^[4]	0
   És a kanászoknál szigorúabb sorsu tanítók.	0
   Asszonyok is: lelkes buzgalmu leányi e honnak	0
   (Nem sokan e nemből) honi festésű rokolyákban,	0
   Legtöbben divatos kelmékben, máshoni drága	0
   Csipkebodor közepett ülvén mint nyársra feszült lúd,	0
   Tartani pártatlan bírálatot öltözetéről	0
   A bejövő-kimenő minden rangú sokaságnak;	0
   Szűkkezü kalmárnők csődöt lehelő piperével,	0
   Vesztaszüzek, zsoldos katonák ónnal teli karján,	0
   Peckes mesternők, feszes arccal, gömbölyü testtel;	0
   Szürke harisnyájú, idegen haju cifra zsidónők,	0
   És lyány-asszonyok, e szók értelmében egészen,	0
   Kik csak a buzdító, a tevékeny férfira várnak,	0
   S készek mindenöket, nemes elszánással, od'adni.	0
   Áldozatúl, a hon gyarapúlásának okáért.	0
   Jött Rák Bende vitéz, jöttek mind társai. Őket	0
   Ellátván a büvész Armída tanúlevelekkel:	0
   Mintha nemely távol megye gazdag táblabirái	0
   Volnának, legelőbb most látogatók e megyében	0
   Kis részbirtokukat, feljöttek tiszteletére	0
   A megyeispánnak, ki, nem is kételgve irántuk,	0
   (Mert tudhatta-e azt: ki, hol és mit bír a megyében?)	0
   Szívesen elfogadá, s meghítta gyülésbe is őket.	0
   Végre az elnök jött, ki nagy éljennek közepette	0
   Székeig elhatván, ekkép kezdette beszédit:	0
   "Én nagyon örvendek, látván, becses úri közönség,	0
   Mily nagyszámu magyart képes még gyüjteni egybe	0
   A haza érdeke, mit mostan van látni szerencsém.	0
   A védegylet ügyét akarom kegyetekbe ajánlni.	0
   Balgatagok voltunk mostanság, nagybecsü gyűlés:	0
   Ősi apáink megtanulának szőni darócot,	0
   Törni juhbőrt szittyás kacagánynak, szíjt hasogatni	0
   Bocskoraikhoz, kalpagnak rókát lenyilazni,	0
   Farkast és medvét bundának csáva-cserezni,	0
   Asszonyaik pedig a lent fonni, himezni a vásznat,	0
   Kötni erős csipkét és varrni magoknak, uroknak:	0
   Ami kevés pénz volt, nem ment külföldi zsebekbe,	0
   Nem hanem - eltemeték, minekünk, késő maradéknak.	0
   Ámde mi elhagytuk nyomdokjaikat: kacagány helyt	0
   Szűk zsákot viselünk zagyvált szinü condra szövetből,	0
   Párizsi utcákhoz készített kelmetopánkát	0
   Hordunk, öltözetünk valahány darab, annyi királynak	0
   Országából jött, s jó drágán - néha hitelben -	0
   Vettük, ugar földünk bevetetlen hagyva miatta.	0
   Ez gonoszúl megyen így. Kinek egy garas a jövedelme,	0
   S hármat költ: az előbb, vagy utóbb, de bukásra jut egyszer.	0
   Íme azért lelkes, takaros polgári e honnak	0
   Egyletet állíttak, melynek minden magyar ember	0
   Tagja lehet, s nem kell mást tennie, mint fogadással	0
   Azt ígérni, hogy ő honi kelméket fogad el csak	0
   Öltözetűl, honipar művét használja magának.	0
   Álljunk hát e nemes, csak húsz krajcárba kerűlő	0
   Társúlatba mi is: ki ne tenné ezt a hazáért,	0
   Lévén alkalom azt illy olcsón tenné dicsővé?	0
   Itt az ív: írjuk alá. Kezdem: másfél huszas; itt van!"	0
   Szóla; megéljenezék, és végre leűle szokáskint.	0
   Ellenben pedig a tűzlelkü Hamarfy felálla:	0
   "Én nem kérdezem azt, használ-e honomnak az egylet"	0
   Kezdi, "csak azt: kormány ellenzi-e vagy sem? azonnal	0
   Tudni fogom, vajjon üdv rejlik e benne, vagy átok.	0
   Úgy veszem észre pedig: nincs a kormánynak inyére,	0
   És így, nem magyar az, cudar az, ki tagúl be nem álland."	0
   Melyre vitézlő Bende, dühét nem bírva, felugrott,	0
   S fülhasitó hangon így ránta magára figyelmet:	0
   "Az cudar, aki teszen kormánya, királya dacára.	0
   Az cudar, aki e kardviselő nagy nemzet egyénit	0
   Görbe takácsokká, festőkké tenni akarja!	0
   Illik-e az, hogy lent fonogasson az ős magyar ember?	0
   Illik-e, hogy gyapjút csapjon? Végtére: ki tiltja,	0
   Ezt ne vegyen, vegyen azt a szabad-zsebü honfi nemesség?	0
   Verje meg a magyarok szent istene, aki aláír."	0
   Rosszalatot búgott e szókra egész balog oldal:	0
   Ellenben javalá a sanior és mosolyogta;	0
   Melynek szürkehajú seregéből Aggdy felállván,	0
   "Meglehet" így kezdé: "van jó ezen egyesületben,	0
   Ámde korán van még, éretlen rá a magyar nép.	0
   Ifju korunkban, jól jut eszembe, mi lelkesedéssel	0
   Terjesztők a magyar szabatú köntöst haza-szerte!	0
   Szalmai volt a láng: frakkot visel a magyar ismét.	0
   Most pedig a kelmét kívánnák megmagyarítani:	0
   Meg nem foghatom azt, mért nem derekabb magyar öltönyt	0
   Anglia-posztóbúl, mint quakert szabni magyarból?	0
   Hordjunk zrínyit előbb, azután írhatjuk alá ezt."	0
   Gróf Telivér lőn most a szónok egész tüdejével:	0
   "Kormányellenies cél rejlik az egylet alatt, és	0
   Forrongásra vezet: megrontani minden erőmmel	0
   Szent kötelességem; pedig ez sok szép huszas áru	0
   Múlatság, uraim, nem mint önök egylete! már is	0
   Tízezret fizeték, pengőben, a gyáralapító	0
   Társúlatba, de nem sajnálnék adni megannyit,	0
   Csakhogy a védegylet bukjék, mielőbb, mi rutabbúl."	0
   Ton d apameibomenoV	0
     fölkelt gróf Lánghy, tüzelvén:	0
   "Én is adék a gyáralapító tárba, nemes gróf,	0
   Húszezret, de azért nem kérkedem ily helyen azzal.	0
   A védegylet ivét pedig épen azért fogom, ímhol,	0
   Írni alá, mert húszezerig meg kell rövidítnem	0
   Pénzkiadásomat; igy magamat, honomat kisegélem."	0
   Ónapy táblabiró váltá fel a grófot: "Örömmel	0
   Lennék társ az urak céhében s nem vonakodnám	0
   Subscríbálni azon papirost "úgymond" ha lehetne;	0
   Ámde nagyon méltó mentségem: tisztes öregnek,	0
   Mint magam, ily kirivó szinü köntöst hordani nem szép	0
   Lenne, fehért, zöldet, vereset, mint látom e tábl..."	0
   A nagy kacagás vágá ketté az öreg szavait, ki	0
   Szégyenkedve leült és felfogadá: soha többé	0
   Szót nem emelni, habár lopnák is előle hazáját.	0
   Szünvén a kacagás, Rőfész foga szert, s puha öklét	0
   Törve: "Alássággal hírül adom, a honi kelmék	0
   Brünn - vagy izé... Gácsról" igazítá arca-pirultan	0
   "Még ma megérkeznek, szolgálhatok illemes áron...?"	0
   Nagy köhögés jöve rá s így kénytelen újra leűlni.	0
   Singhy barátja pedig könyökét megrántva susogta:	0
   "Mit gondol koma, bukni akar honi kartona mellett?"	0
   "Ej koma", válaszol ez, "van eszem. Két vén honi mellett	0
   Tízet adok külföldi vagyont szint' oly magas áron,	0
   Végre, bukást mondván, a gyárt buktatni segítek."	0
   "Már az más" felel a koma, képe simára juháztan.	0
   Folyt az aláírás, szónoklat: s megjegyezendő,	0
   Nem szólt mind, ki aláírá az ivet, de viszontag	0
   Sem mind írta alá, ki az ügynek szónokaképen	0
   Sok nedves tenyeret fájós tapsokra hevített.	0
   Most Pipy gróf kelt fel s ügy pártolatára emelt szót:	0
   Mert, úgymond, divatos ma ez eszme nagyok, kicsinyek közt,	0
   Mert nem sokba kerül, s nagyon is lágy a kötelezmény:	0
   Puszta becsűletszó fékezve csak a kirugókat.	0
   És így, aki belé unt, bizvást visszavonulhat:	0
   Szó a kötél, szabad azt revokálni, kivált a nemesnek.	0
   Hangady táblabiró hasonúl pártolta, ez okbul:	0
   "Olcsón vesztegetem gyapjúmat" mond; "ha Magyarhon	0
   Szinte csinál posztót s a külföld hordja tovább is,	0
   Szökken az ára, hiszem, s akkor huszasom, haza hozzák."	0
   Mellé szólt Rohanász; ő, úgymond, helyben aláír,	0
   Él hite keblében - s ez okon kész áldozatokra -	0
   Hogy védegyleti tag testén a nem-honi kelme	0
   Benn született honivá nemesül idegen szaga múltán.	0
   Borzond is javalá, ott látván benne az üdvet,	0
   Hogy lecsepűli böcsét a külföld áruinak s így	0
   Féláron vehet ő idegen-készítte iparműt.	0
   Langyi hasonlóul, nem igen tűntetve, aláírt;	0
   Ő az egészt levegőtisztító éji lidércnek	0
   Képzeli, mely se nem árt, sem használ szembetünőleg,	0
   S el fog tűnni megint, miután ragyogott egy időig.	0
   Ingady ellenben - majd bal, majd jobbra tekintve,	0
   Hosszú kétely után sem merte nevét odaírni	0
   (Juste milieu-s vala ő), abban lele mégis egyensúlyt	0
   Hogy fogadást tőn és - azt mondják - esküt adott rá	0
   Négy szem közt, miszerint, bár nyilván írni körülmény	0
   Tiltja, titokban azért hű lészen az egyesülethez,	0
   És, ha jutányosban kaphat honit, azt vesz örömmel.	0
   Illyen s még badarabb okokat hordván fel a gyűlés	0
   Tagjai kölcsönösen, miután a gyomorkaparó dél	0
   Hírül adá, hogy a gazdasszony káromkodik otthon,	0
   És a béketürés gyakor ásításra fakadt ki:	0
   Amint testi szemét éhség hálózta, fokonkint	0
   Nőtt értelme világa az elnöknek, ki egészen	0
   Tisztában látá kettőkor a tárgyat, a tisztek	0
   Megválasztattak (mind jó hanyag emberek) és a	0
   Gyűlés téltul elégült újságvággyal eloszlott.	0
   Bendét gróf Telivér meghítta magához ebédre	0
   Sorsosival, másnap pedig a követútasítások	0
   Választmánya előtt mutatá be levente barátját.	0
   Nagy kazal indítvány, szép változatos vegyületben,	0
   Várt a tanácskozatok percére, hideg nyugalommal:	0
   Minden előtt a magyar nyelv fordula kézre közőlök.	0
   Ennek az ellenzék egy kis töredéke ohajtott	0
   Volna erősb szövetű törvényt, mely bírna darázzsal	0
   Szintúgy, mint a legyek törpéivel és szunyogokkal:	0
   Ámde a nagy "numerus" megelégvék, sőt köszönettel	0
   Vette az eddigit is, némely nem győzte csodálni:	0
   Mint történhetik az, hogy már nincs tiltva magyarnak	0
   Szólni, pörölni, Magyarhonban, született anyanyelvén.	0
   Most az avíticitás kérdése került felül. Ez sok	0
   Szép köhögésre adott okot (ó mert szörnyü poros volt!)	0
   Majd, miután fel lőn olvasva, vitáztak erősen,	0
   Felhordák okait mind a négy nemzeti lapnak,	0
   Sőt felül is múlák ezeket pokrócban, epében.	0
   Földesurak, kiknek tetemes földbirtokaikra	0
   Dédükök elfeledett bűváldozatúl ebet ölni	0
   S bőrét a szerezett holdak hátára terítni,	0
   Hogy védné azokat harapós prókátorok ellen,	0
   Rögtöni eltörlést javasoltak a nyűg ősiségnek.	0
   Ellenben megavúlt ügyvédek, régi fiókok,	0
   Szú-likacsolta családszekrények felkutatói,	0
   Ó nevek emberi, volt uradalmak messzire terjedt	0
   Mesgyéin legelők s tengők örök álmu reményben;	0
   Szemrontó firkák halovány rejtélyei titkán	0
   Rágódók s egyebek, tudná a manó lesorolni,	0
   Alkotmány-kidülést, nemzetsírt láttak ezen szép	0
   Aggszerü intézet legutolsó körme-szakadtán.	0
   Legkitünőbb vala most Rák Bende beszéde, ki tartván	0
   Zálogosított birtoka vesztétől, kimeríté	0
   Ékesszólását a veszélyes gondolat ellen.	0
   "Nemde", kiált hevesen, "most is sok a pertelen ügyvéd,	0
   Kik, mivel egymástól nem tudnak elélni különben,	0
   Hajhászok, keritők és alkuszok és veszedelmes	0
   Csendzavarók lesznek, mindennapi szűk eleségért?	0
   Most vegyük el kenyerök jobb részét: nem fog-e majdan	0
   Fellázadni egész seregök, s e drága Magyarhont	0
   Nem fogják-e utóbb fenekestül felborogatni?"	0
   Ingady ellenben kívánta, hogy "eltörülődjön",	0
   Mindazonáltal nem rögtön, mivel az sok elárvult	0
   Hajdani nemzetség ígényit meghiusítná,	0
   Nem: hanem elvárván végét minden folyamatban	0
   Lévő és ezután kezdendő ősi pöröknek.	0
   Még ugyan a többség akaratja ki sem vala mondva.	0
   Mindazonáltal, időt kívánván megtakarítni,	0
   Sorra kitálalták a tárgyakat, okszerü célból:	0
   Hogy ki egyik tálból nem eszik, nyulhasson a máshoz.	0
   Bende a hongyűlés éventi ülései ellen	0
   Tiltakozék, kérdvén: minek azt a sok f... törvényt?	0
   Ollyan a törvény mint a bor: fanyar ízü ha új még,	0
   És savanyú képet torzít mellette ivója,	0
   Míg a megérett ót kéjelgve bocsátja le torkán.	0
   Van Verbőczyben ó is elég, csak győzze az ember	0
   Azt betanulni; miért ahelyett hát gyártani újat?	0
   Isten tízet adott mindössze az emberi nemnek:	0
   És mi nem érnők meg félmázsás corpusainkkal?^[5]	0
   "Úgy van, öcsémuram" ősz Patvardy felelt helyeselvén,	0
   "Hajdan az ifjúság tanulá, mint tisztes apái,	0
   A haza törvényét, mint azt Verbőczyben és szent	0
   Corpus Jurisaink foliánsain írva találta:	0
   Most, tanulás helyt, őmaga gyúr, külföldi anyagból,	0
   Új törvényt, nehogy a régin rágódnia kelljen."	0
   Másik a képviselő rendszert átkozta kegyetlen,	0
   Mondván: nem lakik ő jól más szájával, eszét sem	0
   Bízza magánál, úgy lehet, ifjabb képviselőre.	0
   Aggdy a kortesség szép volta felől csodaszépen	0
   Értekezék; Telivér a német vámra sohajtott,	0
   Úgy hívén a hazát tündökleni gazdag iparral.	0
   Gróf Pipy kényszeritett örökös váltságot ajánlott,	0
   Melly a jobbágyot kötelezze kiváltani földjét;	0
   Földesurát, úgymond, szükségtelen így kötelezni:	0
   Az, maga hasznáért, örömest lép alkura úgyis.	0
   Volt, ki füléig adós maga, üdvet a státus-adósság	0
   Elfogadásában keresett, nem tudni, mi okból;	0
   Másik egész tűzzel - vala bár hive a maradásnak -	0
   Sürgete teljes szót minden városnak adatni,	0
   Csakhogy az ellenzék leszavaztassék a diétán.	0
   Lánghy a kormánynak felelősségét akará ki-	0
   Vinni: derék akarat! kár volna ha nem sikerülne!	0
   Mondják: így akará az egérnem is egykor a macskát	0
   Megzabolázni, de nem hallottuk még az eredményt.	0
   Mások a sérelmek tárgyában emígy szavazának:	0
   Minthogy ezen panaszok nagyon is halmazra tolúltak,	0
   S mink, fiatal maradék, nem tudjuk már nagyapáink	0
   Régi gravameneit, nem tudja miénket a késő	0
   Posteritas: jó voln' ezeket mind összeszedetni,	0
   És egy öreg könyvben kinyomatni jövő tudomásul.	0
   Ám sokan ellenzék e javaslatot, azt bizonyozván,	0
   Hogy feledékenység legjobb ír e panaszokra.	0
   Szóltak az esküttszék mellett és ellen is, ámbár'	0
   Vékonyan ismerték ezen intézet miben-álltát,	0
   Csak hírnévben, mint a monda vitéze a kávét:	0
   Hja, de mi csillagaim, törvényhozatalra születtünk:	0
   Azt is látnunk kell, ami túl van hályogainkon.	0
   Mindezeket, pro és contra, vitaták sok időig;	0
   Mindenik önnéztét akará a többire tolni,	0
   Vélekedésében tetszék mindenki magának,	0
   És maga sátra előtt söpré minduntalan a port.	0
   Így, természetesen, lehetetlen volt egyesülni.	0
   Látta az elnök is ezt: hogy azért más térre vezesse	0
   A meddő szavalást, ámbár még nem vala sorban,	0
   Híres ügyét szőnyegre dobá a házi adónak.	0
   Mintha darázsfészket pajkos süheder faderékban	0
   Megbizgat, dühösen zúdul fel a hangos odúban	0
   A szuronyos bogarak számnélküli nagy sokasága:	0
   Úgy zúdúlt föl egész teremök, hallván az adó szót.	0
   Elsőbb is Rohanász foga szert, és cifra beszéddel	0
   Nemcsak a házi adót, hanem a hadit is helyeselte,	0
   Mert, vegyük észbe, magának nem volt semmi vagyonja,	0
   Sőt a reménybelijét is túlhaladá az adósság.	0
   Ellenben Telivér gonoszúl csépelte a tárgyat,	0
   S hosszu beszédének farkául így teve kérdést:	0
   Volna-e képtelenebb annál: hahogy a nemes ember	0
   Nemcsak a választás terhét, mely annyira súlyos,	0
   (Egy tisztújítás taval is négy ezriben állott)	0
   Fogná hordani, nem, hanem a megyetiszt fizetését	0
   Szinte viselné a házsártos, lomha paraszttal,	0
   Kit csak, mint a diót, törten használhat az ember?	0
   Gróf Pipy váltá fel, de nagyon más-szőrü beszéddel.	0
   Ö minap apjával csak egy úgynevezett szobalyányon	0
   Összeveszett gonoszúl, s azidőtől fogva szünetlen	0
   Pesti Lapon legelész és átkozom egy liberális;	0
   Hármat a legjelesebb cikkekből szóhiba nélkül	0
   Elfútt, s elfogadá az adót; de az emberi szívek	0
   Vizsgálója tudá, hogy a szónak rejteke táplál	0
   Némi reményt, miszerint hamarább rá száll az örökség,	0
   Mintsem a házi adó törvénye fizetni szorítná,	0
   És így még lesz idő a nem-fizetősdi szerepre.	0
   Most ősz Aggdyra jött a sor, ki felállva, nehézkes	0
   Mozdulatokkal (mert ő nagy nyomatéku egyén volt)	0
   Méltóságosan így szavazott: "Természeti törvény,	0
   Hogy kiki ollyan arányban hordja az álladalomnak	0
   Terheit, amilyen részvétese a jövedelemnek.	0
   Én a közös fizetés terhét őszinte örömmel	0
   Üdvözlöm. Hogy adóz a jobbágytelki nemesség,	0
   Én javalom, mert azt a jogosság hozza magával.	0
   Tudva van ott: mellyik nemes és hány véka vetést bír,	0
   És az adókivetést akadály meg nem nehezíti.	0
   Ám a birtokosok már más rovatúak: ezeknek	0
   Terjedetes faluit, pusztáit, mesgyehatárit,	0
   Völgyeit és hegyeit, vizeit, gazait, pocsolyáit,	0
   Erdőit, mezeit, nádréteit és legelőit,	0
   Malmait, amellyek kétszer vámolnak: először	0
   Míg zöld még a vetés, megye-meglimitálta vizökkel,	0
   Aztán majd szemül is molnár-szentelte fukákkal,	0
   Mindezeket nincsen ki e földön számba vehesse.	0
   Én hát, bár az adófizetést is örömmel akarnám,	0
   Még most megmaradást javalok subsidiuminknál."	0
   Erre legott tüzesen felpattant a deli Borzond:	0
   "Táblabiró tens Aggdy Ferenc úr úgy teve, mintha	0
   A szabadelvű párt szabad elveit osztani hajló	0
   Volna, de lám a szeg kiüt a már rég elavúlt zsák	0
   Hézagain, s a víz kifoly a rossz rosta fonásán.	0
   Jobb azt szép kereken megmondani: »én nem adózom«;	0
   Vagy: »bizony én igen« és nem hímhámozni körötte	0
   Én feltétlenül fizetem - bár zúgjon akárki -	0
   Házi adóm, mihelyest - felelőssé válik a kormány."	0
   Lánghy nem így akará, hanem elsőbb tettleg adózni,	0
   S akkor a gyűlt pénzről majd rendelkezni magunknak.	0
   "Míg e zöld táblán" úgymond "készítjük az ingyen	0
   Terveket, én addig nem várok semmi eredményt.	0
   Kezdjük el a fizetést, alapítsunk nemzeti tőkét,	0
   Majd lesz terv is elég, csak pénz s akarat ne hiányzzék."	0
   Nem helyeselte szavát e grófnak a szellemi párt sem.	0
   Mit? rögtön fizetést? morogának. Az esztelen ember!	0
   Sokkal szellemiebb haladónak véltük a jámbort.	0
   Mintsem időt töltsön s kezeit szennyezze, fizetvén	0
   Materialis pénzt ragyogó pompáju szavak helyt.	0
   Majdosi pártolná, de haragszik, hogy liberális	0
   Pendít meg mindent legelőbb, pedig ő szabadelvű	0
   Ember után, mondá, még mennyországba se menne,	0
   Lepkefy ellenben - ki ma szólt elsőbb a gyülésen,	0
   Ifjui lángszívvel kelt védelmére az ügynek.	0
   Ő csak a mult napokban tért vissza honába Pozsonybul,	0
   Hol, mint úgynevezett Lantaxerr,^[6] sok mosadékot	0
   És átkot megevett megivott két évnek alatta.	0
   Ott, bár ótta magát a közös ragadálytul eléggé,	0
   Hajh! megmételyesült (legalább azt hitte az apja)	0
   És, uram irgalmazz! szabadelvű lőn a fiúból.	0
   Itthon elővették csípős lúgját a szülői	0
   Feddésnek, s váltig mosogatták azzal a kölyköt:	0
   Hasztalanúl! Szerecsent mostak. Végtére a gyeplőt	0
   Búsan utána veték, várván, hogy a köznapi élet	0
   Tégla-darabjaival dörzsölje le a veszedelmes	0
   Szellemi mázt. - Éljent aratott, végezve beszédét.	0
   Most miután a jobb s balog oldal sorban elállott,	0
   Juste milieu-s uraim neki bátorodának a szónak.	0
   Volt ki adót fizetett, de csak úgy ám, hogy ne adónak	0
   Híják a fizetést; másik kész volt az adóra	0
   Úgy, ha az eddigi nagy terhű subsidiumok^[7] helyt	0
   Könnyebb rendes adó lépend, s nem hajtatik oly nagy	0
   Tűzzel, mint szedetik ma az ily országos ajánlat.	0
   Legnyomosabban szólt pedig a jó Ingady, mondván:	0
   "Szívemből akarom, hogy adózzék minden, e honnak	0
   Felvirulásáért, kit egével bétakar e hon:	0
   De kérdem: mire ám? Nem kell-e kitudnom előre	0
   Részletesen, hova fog pénzem költetni, mit adtam?	0
   Hány kapocs, és hány sín kell a vasutakhoz? az őrnek	0
   Mit fizetünk? s abból mi esik rám? Hát a csatornán	0
   Hány garas egy napszám? Hány ásó és kapa kell ott?	0
   Mindezt tudni nekem, kérdem, bőrömbe nem áll-e?	0
   Én, hogy az állandó fizetés törvénybe irassék,	0
   Kívánom; de előbb állandóan s örök évig	0
   Szükség, részletesen, híven, kicsinálni a költség-	0
   Jegyzéket; hova majd az adó fordíttatik évrül-	0
   Évre; s azon munkát a törvénytestbe nyomatni,	0
   Hogy tudjuk, mikor és mire kell filléreket adnunk.	0
   Én, ha ezen jegyzék törvényünk testibe nem megy,	0
   Semmi adót el nem fogadok, bár elvem adózni."	0
   És már nem vala több szónok; röviden szavazának:	0
   Elfogadák az adót, kiki fenntartván a magáét.	0
   Bende pedig nem szólt; komolyan pödrötte bajúszát:	0
   Csak ti pöröljetek, így gondolta, saját magatoknak,	0
   Én tettel mutatom meg: adózik-e lélek e honban?	0
   Ingadyhoz vala most meghíva ebédre, ki tegnap	0
   A szabadelvűknek készítette fényes ebédet,	0
   Most pedig a maradó pártot kérette magához.	0
   Ingady gazdag volt s perszé gyermektelen ember;	0
   Nője derék asszony, köpcös, piros arcu menyecske:	0
   Ez radikál nő volt: nem szenvedhette a foldást	0
   És toldást, hanem új kellett neki szüntelen: új pénz,	0
   Új ruha, új vendég, új házi pör, új kocsi, új hír;	0
   Nem csoda hát, hogy az új arcú Bendét sem utálta,	0
   Sőt avatott szemek azt kezdették sejteni: Bende	0
   Kedvéért örömest eltűrne kevés gyanusítást.	0
   ^[1] Erősen indítványozgatták a mértékletességi egyleteket, angol	0
   mintára. A mérésről. A. J.	0
   ^[2] Mert: ami sok pénzbe kerül, az drága: úgyde a szülői remény sok	0
   pénzbe kerül: ergo drága. A. J.	0
   ^[3] Keringő: Reitschul. Így neveztetnek azon tágas termek, melyekben	0
   a dicső magyarok more patrio walzerezni szoktak. A. J.	0
   ^[4] Falu szája a jegyző. A. J.	0
   ^[5] Corpus: Test. Ha lélek volna benne, úgy élő lény volna. A. J.	0
   ^[6] Lantaxerr, azaz Landtagsherr. E címmel a pozsonyiak nemcsak a	0
   követet, hanem írnokát is megtisztelték. Itt ez utóbbi értelemben	0
   áll. A. J.	0
   ^[7] A subbbsidiumok beszedése véghetetlen lassúsággal járt, a	0
   votumok bejegyzése miatt. A. J.	0
Negyedik ének	0
   Mélyen aludt ezalatt szabadelvü Hamarfy lakában,	0
   S nem vőn részt az ülés fontos dolgában egész nap,	0
   Hajh, mert némi csodás esemény, mintegy meseforma	0
   Messze letartá őt a vármegye zajteremétől.	0
   Ingadynál fényes lakomán volt tegnap a "szellem"	0
   (Így nevezék pártját) s jól megrakodék vala "hússal";	0
   Ott torozott ő is, s mivel úgy szabadelvű modorban^[1]	0
   Itta vizét a közös habarékú városi kútnak,	0
   "Nem vala szokva ehez, minthogy nem iszik vizet otthon",	0
   Rosszúl lőn az ebéd végén: megevék tizenöt szem	0
   Labdacsot, egy cigarót elfúkált, nemzeti színű	0
   Fagylaltat csemegéze, zuhanyt vőn: hélas! hiában!	0
   Gyomra motóláit megakasztani nem vala képes.	0
   Lőfegyvert ragadott és ment szellőzni szabadba.	0
   Drága mezők tilosán gázolt nemes andalodással!^[2]	0
   Itt-ott nyúlfi szökött fel az orra előtt: de, gonosz sors!	0
   Elfeledé zsebjét ellátni szem-él-köszörűlő	0
   Völgyes üvegjével, s nem látá hol van a célgomb.	0
   Ballag, ballag odább jó illatú rét selyemében:	0
   Mígnem eléri a hűs erdőnek naptalan árnyát:	0
   Ballag, ballag odább erdők szem-irígy sürüjében.	0
   Mígnem a fáradság leveri, s narcissusi forrás	0
   Szélire bágyadtan lehevervén, ottan elalszik.	0
   Meddig aludt e regényszerü fekhelyen? én a világért	0
   Sem tudom, órám nem lévén, mely tiltsa jegyetlen	0
   Tűnni a vándor időt emléktelen elfeledésbe.	0
   Az bizonyos, hogy amint ébredt, mindjárt deli nimfa	0
   Csínos alakja tünék fel, a forrás zöldgyepü martján,	0
   Tarka csöcsös korsót a kristályhabba merítve.	0
   Volt pedig e hölgynek hosszú haja fonva szalaggal,	0
   S barna lapos kötelűl, kikiríkitelen fara mentén,	0
   Rózsaszinű rokolyán feljül lebocsátva ináig.	0
   Arcain ép szüzeség hajnalrózsái virúltak;	0
   Cifra selyemkendő volt vetve nyakába, de keble	0
   Halmai félnyiltan mosolyogtak alóla, dagadvák	0
   Nyári melegségnek vérduzzasztó erejétől.	0
   Lábai, a picinyek! födezetlenül ikraközépig,	0
   Mint tejben fürödött pipatajt, vérszín papucsából	0
   Gömbölyüen kelvén, a gyep zöld bársonya mellett	0
   Nemzeti színt adtak, s mivel a tűzlelkü Hamarfyt	0
   Érdekelé minden, mi honát juttatta eszébe,	0
   Talpra szökött, s derekon karolá a szöghaju szűzet.	0
   "Angyalom, édeském, kincsem, ne sikolts, ne szaladj el,	0
   Nem lesz semmi bajod, bántalmad: ehol van egy erszény,	0
   Telve huszas pénzzel; tied ez kendőre, szalagra,	0
   Csak ne szaladj, ne sikolts, lásd nem vagyok én hamis ember."	0
   Ám a leány ledobá erszényét s visszamosolygva	0
   Elszaladott, mint a fejszétlen rengeteg őze. -	0
   Futja Hamarfyt a lyány, hajtván őt szűzi szemérem;	0
   Szűztelen indúlat futtatja utána Hamarfyt,	0
   Keble tüzét annak lobogó meze szítva parázzsá.	0
   Fák, bokor és rónák mellőlük visszaszaladnak,	0
   Fák, bokor és rónák hidegen bámulnak utánok:	0
   Mígnem egy ékes völgy közepén a nimfa megállván	0
   Tűz arccal, pihegő mellel, megvárja vadászát.	0
   Már bujaság izzó nyílvesszeit ontja szeméből	0
   A nekibőszült hím, már égő keble tüzétől	0
   Nyelve nedűtelenül, repedett ajkbőre sováran	0
   Várja meleg csókok zamatos levü záporesőjét;	0
   Már szilaj indúlat megvillanyzotta karokkal	0
   Reszket az éhes vad felölelni a nagybecsü zsákmányt:	0
   S hah!... az igéző lyány rút egyszemü vén banya lőn, ki	0
   Feltartván zörögős kezeit, mint Éden örökre	0
   Zárt kapuin kardját Jehovának visszafenyítő	0
   Angyala, ott állott, kiaszott tilalomjegyezőként.	0
   Visszariad, s mielőtt tisztán eszmélne Hamarfy,	0
   Hármat tapsol a nő tenyerével, s a pofozott lég	0
   Háromszor veri föl visszhangjait a ligeteknek.	0
   Ekkor az éj minden rém állata zúgva előjön:	0
   Ronda füles-baglyok, denevérek nagy sokasága	0
   Röpdesnek körülötte, varangyok tábora tesped	0
   Lába elé, iszonyú mérget kérődzve tokáik	0
   Sejtjeiből, kígyók csúszkálnak, vértarajokkal,	0
   Öltögető nyelvvel, dühösen, mert épen a titkos	0
   Kő-fúvást kellett elhagyniok: ördögi pillék,	0
   Tarka török kendőt vetvén berovott derekukra;	0
   Pókok, hátaikon hordván aszkéta keresztet,	0
   Ellenben hasukat táplálvá rabolt zsiradékkal	0
   Ádáz skorpiusok, meleg égalj élet-eloltó	0
   Szörnyei, mellyeknek lassú hada krími tatáros	0
   Száguldói gyanánt jőnek fene tőrü darázsok.	0
   Mindezen undok nép hősünket közre szorítá.	0
   Már a szikla remény kebelében szét vala mállva	0
   Amikor, egy percben, kettéreped a beborúlt ég	0
   S villámként ragyogó béllése kilátszik a mennynek;	0
   Egyszersmind érzéktompító csattanat által	0
   Földre rogy és darabig hever életvesztve Hamarfy.	0
   Amint visszanyeré eszmélete tiszta világát:	0
   Egymaga volt a völgy közepén: eltünt a varázsnő	0
   Szörnyeivel, s a magány csöndét csak a hársfatetőkön	0
   Játszadozó szélnek bágyadt susogása boszantá.	0
   Néz körül: a forrás hova lett? álmélva Hamarfy,	0
   - Mert beteg álomnak gondolja egész eseményét -	0
   Nincs forrás, idegen minden körülötte, komor fák,	0
   Vad tüskék állják el utát, bármerre tekintsen.	0
   Már pedig a rideg éj ködpaplana kezde terülni,	0
   Már a házi-urak kibuvának rejtekeikből	0
   Itt-ott hallatván a marasztó nyájas üvöltést.	0
   Ekkor egy ifju vadász véletlenül ott terem, ekkép	0
   Vígasztalni meg a szepegés-gyarlítta Hamarfyt:	0
   "Mit szomorogsz pajtás? eleven légy s víg, ha vadász vagy.	0
   Hallod-e, csörtet a vad, s a lövészt buzdítja lesében.	0
   Résre füled, gyűszüzd fel lőcsöved, archoz az aggyal!	0
   Nem mozdulsz! Haha, vesd el a puskát, s ülj le guzsalyra!"	0
   Erre Hamarfy elősorolá, mik rajta esének,	0
   Kétli ha ébren-e, vagy hazug álma sötét iszonyában.	0
   "Nem hazug álom volt" felel a másik: "maradásnak	0
   Ördögi szelleme volt a lyány, ki varázserejével	0
   Vonza, előbb véred fölforralván buja tűzzel,	0
   Majd e varázs-völgyben megrontani téged örökre.	0
   Ellenséged e lény, üldözni fog ennek utána	0
   Elveidért: de ne félj, nincs rajtad semmi hatalma,	0
   Míg hű vagy szabadelvedhez, míg ingadozással	0
   Tenmagad alkalmat nem nyújtsz neki, győzni fölötted!	0
   Mert, tudd meg, noha ő bír ritka varázs-hatalommal,	0
   Van szellem, ki előtt hiuvá lesz minden erője;	0
   E szellem szemeit rólad nem szokta levenni,	0
   Csak te haladj kezdett utadon: csak, bármi nagy áron,	0
   Víj diadalt a szent haladás üdvteljes ügyének.	0
   A cél megnemesít bármilly alacsony nemü eszközt:	0
   Nem használnak okok: pénzzel neki, vesztegetéssel,	0
   Borral, ijesztéssel, hazudással, néha csalással;	0
   Vagy ha e szép módok sükeretlenek, akkor az olmost	0
   Vesszük elő, s viadalra kelünk, életre, halálra.	0
   Mért hagynók a botot sorjából fegyvereinknek?	0
   Hisz mi az ellentől tanulunk, és víni hasonló	0
   Fegyverrel mi okon nem volna szabad minekünk is?	0
   Küzdjél hát magyarul, bennem védődre találtál.	0
   Fúdd meg e bájsípot: Hábor, védangyalod, ott lesz.	0
   Emlékül, fiam, e táskát vedd, s jusson eszedbe	0
   Az, ki veszélyedben villámot bűvöle s azzal	0
   Szerteüzé a sötét tábort, mely veszted akarta.	0
   Most pedig, íme, tekints föl az ég boltjára: ni hol van	0
   Egy sárkány alakú felhőcske, kövessed e felhő	0
   Útját, az kivezérl e vadonnak tömkelegéből."	0
   Így a varázs Hábor. Szemeit dörzsölte Hamarfy:	0
   Hogyha ez álomból valahogy fel tudna riadni.	0
   Hasztalanúl! a csodát kíséri megint csoda látvány.	0
   Hábor egyet fúvall s tenyerével megsodorítván	0
   A kilehelt léget, nagy-hirtelen égre csigádzó	0
   Forgószél kavarúl; ennek súgár derekán el-	0
   Nézi a garboncást felkúszni az őt vezetendő	0
   Sárkány-felhőig, mely mindjárt útnak eredvén,	0
   Végre szerencsésen haza ballag utána Hamarfy.	0
   Bende meg Ingadynál lakozék. Csúffá vala téve	0
   Itt is a naptár, mint sok más helyen. Ez szorosan meg-	0
   Szabja szegény, hány óra legyen nap, hány legyen éj, de	0
   Nem hajt rá az erős természet korcs fia többé.	0
   Késő volt, mikor a fogadóban Bende lenyugvék,	0
   Késő, mit máskép bátran mondhatni korán-nak:	0
   Mert még csak kettőt vere a kopogós fali óra.	0
   Hogy tüstént elaludt, nem szükség mondani: borban	0
   Ázott virrasztás örömest beereszti az álmot.	0
   Már horkolt gonoszúl, mikor a nyilt kulcslyukon által	0
   Hosszan, mint valamely zsineg, egy csodatest benyulámlott	0
   S a szoba legközepén nagy gombollyá tekerülvén,	0
   Végre varázs hölgyként állott Bendének előtte.	0
   "Hűtelen" így feddé a hölgy, "hálátalan ember,	0
   Így köszönöd jótéteimet: hogy a rémletes éjben	0
   Megszabadítálak fene mérgétől a viharnak,	0
   Mit haragos tündér okozott vesztednek okáért?	0
   Hogy hajlékot adék, ápoltalak: ízes itallal,	0
   Étellel lakozál s élveztél szende nyugalmat?	0
   Hogy haza-nélkülinek hont, fényes előmenetelre	0
   Útat adék, és pénzt az egész vad cimboraságnak?	0
   Jobb lett volna nekem nem bánni, hogy a fene Hábor	0
   Tátosi tépjenek el, vagy vesszetek ott, a tavakban;	0
   Jobb lett volna, midőn pihenétek langy nyoszolyámon,	0
   Holtra kinoztatnom rabszolgai ördögeimmel,	0
   Mintsem elérnem, hogy hálátlanul feledésbe	0
   Menjek előtted: hogy, buja indúlatnak okáért,	0
   Elhanyagold ügyemet, s idegen némberre kacsingass.	0
   Mostan azért válassz: vagy tégy fogadást soha többé	0
   Át nem lépni az Ingady háznak csalfa küszöbjét,	0
   Vagy segedelmem helyt - elvárni fejedre boszúmat."	0
   Bende aludt folyvást, de az álom karjai közt is	0
   Hallá e keserű feddést. Tusakodva nyöszörgött,	0
   Érthetlen szavakat morgott. Armída pediglen	0
   Értvén e feddés jól számította hatását:	0
   "Asztalodon hagyok ím egy játék francia kártyát,	0
   Ezt Hecate, úgymond, maga tette varázserejűvé,	0
   Hogy soha nem veszthet gazdája, hanem nyer örökké.	0
   Használd ezt: de ne nyúlj más kártyához soha, mert úgy	0
   (Hogyha csak illetsz is valahogy bármily nemü kártyát)	0
   Mindjárt üldeni fog, mely most szolgád, a szerencse.	0
   A nyereményt pedig, egy különös zárhelybe lerakván,	0
   Gondosan őrizzed minden más pénzvegyülettől,	0
   És nem egyébre, hanem fordítsad a régi jogoknak	0
   Védelmére, szilaj, rohanó szeleburdiak ellen."	0
   Ezzel a hölgy a kulcslyukon újra kidugta kis ujját,	0
   És elvékonyodott maga is, mint megszivosúlt vas,	0
   Melyből sodronyt húz Vulkánnak kormos utóda;	0
   Két perc mulva pedig kívül vala Bende szobáján.	0
   Bende tovább is aludt; majd dél volt már, hogy először	0
   Felserkent, de nehéz volt a szeme, és ha Doronghy	0
   Holtnak gondolván, föl nem veri, estig elalszik.	0
   Álma jutott legelőbb is eszébe; de mennyire bámul,	0
   Látván ágya előtt a játék francia kártyát!	0
   "Jer, koma, tartsd meg a pénzt", mond a vidor exnevelőnek	0
   Megkísértendő, igaz-é Armída beszéde.	0
   A koma kész volt rá, s mielőtt a kártya kifogyna	0
   Kézből, s új zavarás Fortúna papír katonáit	0
   Újra sorozná, schwarz lőn nagy tudományu Doronghy.	0
   Még azon estve kazal huszas és bankjegy közepett ült	0
   Bende, tökéletesen meggyőződvén, hogy az álom	0
   Nem vala borszesztől ködös agy beteges szüleménye.	0
   Már ama nagy nap, melly az adó sorsát a megyében	0
   El vala döntendő, közelített gyors haladással;	0
   Már a vidéki nemes társúlatok orrai (szájas	0
   Élelmes magyarok) sűrítnek a városon által,	0
   Lesve az illatozó konyhákból ingyenes ízű	0
   Húsleveket s bordát feszitendő kajla cubákot.	0
   Nem vala szűkében Bendénk sem e látogatóknak.	0
   Ollyan arányban nőtt számuk, mint a tele markú	0
   Bende huszassa fogyott, és mint a lernai kígyó	0
   Egy feje helyt kettő, úgy itt, egy látogató helyt	0
   Nyomban öt is termett a "tens úr" tiszteletére.	0
   És nem mondhatnók, hogy vad lett volna közöttök	0
   Egyik is: otthonosak lőnek, megszoktak azonnal,	0
   Mint a házi legyek; sőt volt, ki, cserélve ruháit,	0
   Négyszer a négy járás tolmácsa gyanánt beköszönte	0
   És ugyanannyiszor elkapará a jószívüséget.	0
   Egyik alispánnak kívánta csinálni erővel,	0
   A másik követűl elküldeni, ahova tetszik,	0
   Harmadik ígéré, mint "tens nagyságos" urának,	0
   Hogy bármit perorál megye gyűlésén, ezer ember,	0
   Mint eleven visszhang, ordítja reá: helyes! éljen!	0
   Bende azonban nem volt tegnapi csirke az illyes	0
   Dolgokban, se tehén, hogy jégen táncra vihessék.	0
   Célja csak az vala elfogadásukkal, hogy előre	0
   Fusson el a jó hír s terjedjen vármegye-szerte.	0
   Folytak a készületek. Bendénk meggyarmatosítá	0
   A falukat kitanult kortesseivel. Nem adózni	0
   A jelszó, bot az ok; mellyet ha fölötte keménynek	0
   Hinne egyik-másik, nincs tiltva leszedni az ólmot.	0
   Holnapi Sárfalván térítgete, Tyúkodi bátya	0
   És Nyakaló a Víz mentén száz-, sőt ezerével	0
   Fogdosták a nemes lelket, mint Péter apostol.^[3]	0
   Ólmodi a Felső-járást szemelé ki magának,	0
   Tudván bánni kevély apró közbirtokosokkal.	0
   Ezt követé Tagadó s Maradossy; de hős Nemadózy	0
   És Szűzváll a Mező-járás úrbéri tanyákon	0
   Kínlódó nemesit kapaták amaz üdvös igére.	0
   Bende pedig legutóbb, maga mellé véve Doronghyt,	0
   Üsdibe ment, amely legnépesb kas vala minden	0
   Sok here méhekkel gazdag, vad mézü kasok közt.	0
   Üsdiben a hadnagy Kolocintos Gábor uram volt.	0
   Furcsa rövid ember, nagy szájjal, harcsa bajusszal,	0
   Egyszerü dolmányban, ragyogóban nemzeti hájtól.	0
   Elsőbb hadnagy uram nem akarta elérteni: mért kell	0
   Most a nemességnek gyűlésre bemenni. Hisz, úgymond,	0
   Nem fizetünk, az igaz; de azért mi okon gyülekezzünk?	0
   Hadd vessék ki reánk, mi nem fizetünk, s ha erővel	0
   Szedni akarják, hát mi repelláljuk, teremadtát!	0
   Bende azonban megmutatá nyomatékos okokkal,	0
   Mellyeket a hadnagy kézzel markolhata, hogy, ha	0
   Résre nem áll az egész X. vármegyebeli nemesség,	0
   Gyűlés multán nem leszen alkotmánya magyarnak.	0
   Most Kolocintos uram mozgásba tevé az alantabb	0
   Rendű isteneket: Merkurjait el-kiuszítá,	0
   Híni nemes gyűlést nagy fontosságu dologban.	0
   És mikor illően tele gyült a tág eresz-alja,	0
   Így folya ékes szó a vitézlő hadnagy-ajakról:	0
   "Nemes atyámfiai" (rossz hexameter, de hiában	0
   AutoV efa	0
     s nekem ezt szóhíven kelletik adnom)	0
   "Nemes atyámfiai! tudják-e kigyelmetek aztat,	0
   Hogy mi okon gyültünk e szent hajlékba ma össze?	0
   Ím a tekintetes úr, megalázván úri személyét,	0
   Nem sajnált közzénk, a magunk hasznára, lejőni	0
   És legelőbb is azon szívességét kimutatni,	0
   Hogy ma kigyelmeteket megvendégelje busásan",	0
   (Éljent hangzék itt az egész eresz-alja nemesség)	0
   "Kit-kit azonfelül is szándékozván (...Helyes! Éljen!	0
   Éljen azonfelül is)... szándékozván..." de lehetlen	0
   Volt a helyesléstől helyesen végezni beszédét.	0
   "Drága nemes társak! hallám a tekintetes úrtól,	0
   Mily romlás fenyeget bennünket: tős-gyökerestül	0
   Felfordúl a szegény haza, hogyha mi talpra nem állunk.	0
   Úgy van: arany-bundánk vargát ránt, nonusainkat	0
   A liberalisták ebharmincadra kerítik.	0
   Verbőczyt leverik veszedelmes cifra beszéddel,	0
   És az öreg Corpust korpázzák korcsmai módra.	0
   Főleg most az adót kívánnák tolni nyakunkra.	0
   Tudja kigyelmetek azt, jobban mint a viceispán,	0
   Hogy nyolc éve midőn legelőbb megróttak adóval,^[4]	0
   És hogy azóta egész pontossággal, kiadódik	0
   Évről-évre adónk funtussa, de még ez időig,	0
   Egy fillér nem sok, de mi annyit sem fizeténk be.	0
   Mért volnánk nemesek, ha mi is, mint kontrabujensek	0
   Úgy trektálódnánk? nem, nem; mi nagyon betanultuk	0
   Szent András micsodás trektát rendelt a nemesnek:	0
   Tisztújításkor reggel pálinka csöbörrel;	0
   Délben hús, bor, elég; ugyanaz vacsorára dulásig	0
   S legkevesebb három huszas egy szavazóra naponként.	0
   Mért volnánk nemesek? Nem azért-e, hogy, amire tetszik,	0
   Nem szóval felelünk. Azt kívánják, hogy adózzunk:	0
   »Nem.« Hát szolgáljunk: »Nem.« Töltsük az útakat: »Ó nem.«	0
   Állítsunk katonát: »nem, nem: hisz imént vala Győrnél	0
   Győzelmes seregünk.« Tartsunk katonát: »örökös nem.«	0
   Így kell érteni e véren vett drága nemes szót.	0
   Vesszen el aki fizet, míg egy csillag lesz az égen!"	0
   "Vesszen el!" ordítá az egész ersz-alja nemesség;	0
   Hadnagy uram pedig így szónokla tovább, rekedezvén:	0
   "Én nem erőltetek itt senkit; kiki menjen amerre	0
   A meggyőződés vezetendi: de istenem isten	0
   Egy percig se legyen, ha kezem meg nem keserűli	0
   Az, ki a hámfából kirug és küllőfelezéssel	0
   Megszakadást okoz itt, e szép nemes egyesületben;	0
   Aki a libristák mézes-mázos fecsegésit	0
   Elhiszi és lelkét italért árúba ereszti.	0
   Birkák vagytok-e ti, félénk és ostoba birkák,	0
   Nemes atyámfiai, készek minden csacsi mellé	0
   Futni, ha elbődűl? Nem, nem fiaim, ne kövessünk	0
   Mí minden szamarat, csak a tens urat, aki különben	0
   Jobb fizető is mint a többi szakállas uracskák.	0
   "Jól tudom én a csalárd okokat, mellyekkel akarják	0
   A liberalisták rászedni szegény nemesinket:	0
   Azt mondják ugyanis, hogy adózzunk s majd ez adóból	0
   Útakat építsünk, ásassunk hosszu csatornát,	0
   Szárasszunk ki mocsárt, adjunk nevelést a parasztnak,	0
   Rakjunk börtönöket fel az égig,^[5] nem le, pokolba;	0
   Végre fizessük a vármegye tiszteit: irgalom atyja!	0
   Mintha bizony nem elég fájdalmas volna minékünk	0
   Hogy veksálnak ama kutyalelkű szóbeli pörrel.	0
   "Útakat építsünk: minek azt? használ-e nekünk a	0
   Jó út? Nem, rokonim! minekünk rossz útban az élet:	0
   Mert miután beivók gabonánkat ronda zsidónál,	0
   Pénzért kell vennünk a paraszttól; vesszük is olcsón,	0
   Mert húsz ölnyire sem tudná vontatni a sárban.	0
   Ámde legyen jó út: viszi más városba eladni,	0
   És minekünk itthon szemeink koppannak utána.	0
   S pláne vasútakat! a sár is rázós ha rögökké	0
   Szárad: hát az a vas?!...	0
   "Ássunk árkokat is: nem elég vizet ád az uristen	0
   Minden erőnk nélkül, hanem ássunk drága csatornát!	0
   Nem, soha nem tesszük. Nemes embernek derogálna	0
   Bánni pimasz vízzel. Bor kell neki: inni honáért!	0
   Ami mocsárunk van, kell az: nem volna megirva	0
   Máskép háromszáz évű adománylevelinkben.	0
   "Adjunk jó nevelést a parasztnak: hát a mi kölkünk	0
   Hogy lehet emberré, felnővén iskola nélkül?	0
   Ám, az ebanyja, nevelje ha tudja, nevelje parasztnak.	0
   Nem prókátornak, hogy végre fölülkerekedjék	0
   A gyökeres nemesen, firkálni nyakára idézvényt.	0
   Van honoratus elég, nem kell őket szaporítni,	0
   Mert félő, kiveszik szánkból voksunknak az ízét.	0
   Úgyis, amint hallom, törvény koholóda minap, hogy	0
   Már lehet eskütt is sült nemtelen ember ezentúl:	0
   Ó, ha paraszt ítél az igaz nemes ember ügyében,	0
   Úgy mi szegény nemesek jobb hogy sírunkba lefekszünk.	0
   "Végre csináltassunk börtön palotákat. Öcséim,	0
   Értitek ezt? palotát a parasztnak, minthogy elorzá	0
   Ökrötöket! No ezért illő látjátok, adózni.	0
   Én ugyan azt tartom: nemes ember vagy soha nem lop,	0
   Vagy nagyon óvást lop; de a börtönt mindenesetre	0
   Van kikerülnie mód: pert folytat a tiszti ügyésszel	0
   S minthogy könnyü Katót a táncra vezetni, bizonnyal	0
   Megnyeri azt, vagy a pör megtéved a többi perek közt	0
   S többször elő se kerül, vagy végre kihalhat a vádlott,	0
   És nem bánja, ha fővesztésre itélik is aztán.	0
   Hogyha pedig mégis börtönbe kerűl valamellyik,	0
   Hadd rothadjon el ott, mért volt oly ostoba tolvaj."	0
   Így végzé Kolocintos uram nagyhírü beszédét,	0
   Melyre a lelkesedett gyűlés rivalá: nem adózunk!	0
   "Még egyet, édeseim. Mához két hétre gyülés lesz,	0
   Lesz kocsi, hús és bor; bemegyünk egy szálig a gyűlölt	0
   Házi adó ellen harcolni körömszakadásig.	0
   Mindazonáltal senki ne merjen vinni magával	0
   Semminemű fegyvert (megyevégzés tiltja, barátim)	0
   Ámde a jó botokat nem kell honn hagyni, azoktól	0
   Függ a szabad szólás most, pro et contra, megyénkben."	0
   Mennyit ivának ezen szónoklat tiszteletére,	0
   S mennyit okoskodtak bölcs tételein borozás közt,	0
   Azt le nem írom most: ki azonban tudni szeretné,	0
   Bérmentes levelét hozzám igazítva, örömmel	0
   Válaszolok, s megirom mindazt, mit tudni akarna.	0
   Bende örömmel tért innen haza, társai szintén	0
   Boldogulának, ahol megfordultak, megye-szerte.	0
   Most csak a csaptekerést kellett kormányzaniok, hogy	0
   Gyűlés napjáig ki ne fogyjon a lélekadó nedv.	0
   Térjünk vissza megint: lássuk, mint lelte Hamarfy	0
   Hősi magát, miután álommal kedvire bételt.	0
   Jól. - Legelőször is a táskát keresé meg, amelyben	0
   Pénztárcát lele, tömve a dolgok fő ruganyával,	0
   S bonta dugasszaiból terepély bankjegy-lepedőket.	0
   Másodszor pedig embereit s ügye tiszta barátit	0
   Összehiván, tüstént szereposztást tőn, a szinészek	0
   Rangja szerint, több vagy kevesebb bankjegy-levelekkel.	0
   Őmaga főszerepet foga fel, minthogy neve arszlán^[6]	0
   Volt az egész párt közt, s legtöbb darabot vala képes	0
   Ő megemészteni a nyomatékos banklevelekből.	0
   Ekkor eloszlának, hogy majd gyűlhessenek össze	0
   Annál rettenetesb számmal, mikor a dies irae	0
   Lángba borít minden kebelet, s fölszítja parázsát	0
   A tüzes orroknak, veritékhajtó borok által.	0
   Sárfalu járásban Borzond akará szabadelvét	0
   Hinteni: ám a mag csak sziklakebelre talált ott,	0
   Mígnem az ércpengés útat nyita. Mért ne adóznánk,	0
   Mondának, szájjal, míg ők erszénnyel adóznak	0
   A mi zsebünkbe? Ha majd megszüntek adózni minékünk,	0
   Akkor még lesz idő ordítani: "mink nem adózunk!"	0
   Vízmentén Rohanász és némelly bikfic ödöngtek.	0
   Hasztalanul! mert ott Nyakaló és Tyúkody már el-	0
   Szedték a szavazat szépét; nekiek csak a férges	0
   Jellemü, hullékony lelkek maradának ezúttal,	0
   Mellyek egy oldalról pirosak s vidoran mosolyognak,	0
   Másfelül ellenben fene rothadság eszi őket.	0
   Puffadozó szivacsok, mellyek fönn úsznak ugyan még,	0
   Ám majd a szavazás idejéig elázva, elülnek.	0
   Lepkefi, járatosabb tigrist is véve magához,	0
   A Felső-járást akará hő lángra hevítni	0
   A haza szent ügyiért; dobogó szívvel sorolá el	0
   Mindazon üdvös célt, miket el lehet érni fizetvén,	0
   Békén hallgatták darabig, de midőn az adó szót	0
   Emlegeté, tüzesen szökdeltek föl helyeikről,	0
   S kapva nehéz botokat kezeikbe, nyomultak előre:	0
   Úgy hogy nem tudom én, mint lesz vala Lepkefi dolga,	0
   Hogyha a hű tigris, felölelve, ki nem teszi a nyilt,	0
   Ablakon és maga is tüstént ki nem ugrik utána.	0
   Ekkor is a dühödő sokaság, fenyegetve botokkal,	0
   Üldeni nem szűnik mártírait e hon ügyének.	0
   Itt a gyepűn quakerdarabok maradoztanak el már,	0
   Ott a kövér pocsolyák (haragukban tán hogy adóval	0
   Őket is, a szűz-hátuakat még, róni szeretnék)	0
   Hosszan, a hónadrág s mellény mentén, tele köpték	0
   Szájukat és szemöket tapadó, hideg-éles iszappal.	0
   És már a botosok verik a nyomot elnehezűlő	0
   Sarkok után, még egy pár lépet: azonnal a sarkot	0
   Éri az ólomsúly - már - már... De mi haszna ijesztlek	0
   Benneteket? ti nagyon tudjátok (persze regényből)	0
   Hogy, hol a szükség nagy, közel ott a segély denecesse.	0
   Itt is a hű tigris (kelvén aranyötlet agyában)	0
   Tág zsebe kincstárát kiüríti s ezüst huszasokból	0
   Szór kopogós záport a vasfejü népnek elébe.	0
   A hadi csel jól sült el: az üldők elmaradoztak,	0
   Lepkefi s a tigris jól elhaladának előre.	0
   Hah, de megint hallik dobogás és messze kiáltás.	0
   "Nocsak uram bátyám, fussunk ha lehet." - De a tigris	0
   Hátra tekint: meglát süvegelve szaladni nehányat	0
   S bottalan intéssel kegyesen vigyorogni feléjök.	0
   Megvárák e szelid modorú hajtókat, akiknek	0
   Szónoka így kezdé aggálycsilapítni beszédét:	0
   "Tens uramék, kérem, hova futnak, az illyen-amollyan	0
   Szedte helyén? lépünk kiszakad már a szaladásban.	0
   Hisz mi nem üldöztük rossz célból tens uramékat:	0
   Csak mikor úgy kutya módra, ki méltóztattak ugorni,	0
   Átállván keveset, hogy megcsúfoltak, utánok	0
   Indultunk nehanyan, hogy kérjük vissza közénkbe.	0
   Tens uram! instáljuk, méltóztassék. Nem akartuk	0
   Sérteni, nem tudtuk, kit van tisztelni szerencsénk."	0
   Lepkefit a tigris nógatván visszamenésre,	0
   Visszamerészle megint. Nagy hálálkodva fogadták.	0
   És miután sikerült meggyőznie őket eléggé	0
   Hogy nem jegyzik föl: "ki adá voksát az adóra?"	0
   Jó fizetés mellett az adózok részire álltak.	0
   Így a többiek is. Bizonyos pénzért bizonyatlan	0
   Pártosokat szedtek. Maga ment legtöbbre Hamarfy	0
   Ez szabadelművé vala képes tenni rövid nap	0
   Okta nemes község vezetőjét, Pörgedy Mátyást,	0
   A hazaboldogitó, a tűzlelkű liberalist!	0
   Illyen kellene sok! szónoklata cúkori édes	0
   Volt párthíveihez, másokhoz vackori fojtós.	0
   "Honfi nemes társak" szólalt meg Pörgedy hadnagy,	0
   "Új dolog az, mellyért ma kigyelmeteket behivattam.	0
   Házi adót fizetünk ezután (nem! nem!). No ne oly nagy	0
   Tűzzel, atyámfiai; de bizony fizetünk csak azértis.	0
   Ámde miért? már ezt nem tudja kigyelmetek, úgy-e?	0
   Nem bizony! ezt nem tudja ki nem liberárius ember.	0
   Kelmetek azt vélték eddig, sőt én magam is tán,	0
   Hogy liberárisaink nem tesznek semmit a honnak	0
   Boldogulásáért, csak eresztnek hosszu szakállat,	0
   Fennhordják fejöket, cifrán szónoklanak, arra	0
   Isznak elég vizet, és vekszlit firkálnak egész nap?	0
   Ó nem! ezek külső dolgok: csak zöldje diónknak;	0
   Édes magva belül rejlik látatlan üregben.	0
   "Tudja kigyelmetek a szent írásból, hogy az Isten	0
   Amikor Ádámot földből formálta, legottan	0
   Földesurává tette kerek földünknek. E birtok	0
   Róla, hogy Ábel déficiált, s Kain emberölésért	0
   Úti betyárrá lőn, zsellérré széles e földön,	0
   Sethre maradt és szállt lyány- és fiuágra egyenlőn.	0
   Így ezer éveken át osztoztak. Végre azonban	0
   Megszaporodtak a sok prókátorok, összezavarták	0
   A föld birtokosait: kiki a máséra törekvék,	0
   Nyelvök is elbelgult, a tied szót mind csak enyémnek	0
   Mondák; szóval a bűn, a gonoszság, szerte kiáradt;	0
   Sőt maga Isten iránt is hűtlenségi gyanúba	0
   Jött az egész nemzet: miokért Isten lesöpörte	0
   Őket a földszínről, s a confiscált uradalmat	0
   Noé kérte föl, aki delator volt, igaz ember.	0
   Nóénak három fia volt: Sem az ősi falak közt	0
   Megmaradott, az övé lőn Ázsia; Kámot az apja,	0
   Mert sok bút okozott neki, elküldé szerecsenynek	0
   S Afrika lőn az övé; Jáfet végűl Európát	0
   Választá, miután nem volt választani másik,	0
   (Minthogy Amérika még akkor meg sem született volt)	0
   És igy e háromról szaporodván emberi népünk,	0
   Mindenik egyformán ígényelhette a földből	0
   Osztályrészének kihasítását, nyilasonként,	0
   S most mindennek egyen tag földdel kellene birni.	0
   Ó de jaj így van-e az? van-e kelmednek, Füle Péter,	0
   Több két vékásnál, noha tős-gyökeres nemes ember?	0
   Ellenben Telivér grófnak nincs falva kilenc is?	0
   Jól van-e ez, rokonim? Van-e benne, barátim, igazság?	0
   Hajh, nincs, nincs; oda lőn Mátyással, a régi királlyal,	0
   Aki ha négy ökröt látott, kifogatni parancsolt	0
   Kettőt s annak adá, kinek egy sem volt szekerében."	0
   E szavak a sokaság szemeit villámra tüzelték,	0
   Melyre kemény torkok, mennydörgének: "nem igazság!"	0
   Pörgedy meg, látván a hatást, így fogta fel a szót:	0
   "Íme, barátaim, a libelariusok nem egyébért	0
   Kérnek adót tőlünk, csak, hogy szépen besodorják	0
   A nagy földesurat, pénzt adni közösbe, aránylag.	0
   S míg mi adunk fillért, ők százakat, ezreket adván,	0
   Majd ha egyenlően szétosztjuk az öszveget, úgy-e,	0
   Kis pénzecske helyett bankjegy fog jutni fejenként?	0
   És igy eloszlik a pénz, tele zsebből folyva üresbe.	0
   Innen többre megyünk: elszedjük a római papság	0
   Birtokit, és köztünk, mi magunk, fő számra felosztjuk.	0
   Akkor a grófokat és bárókat rendre lehányjuk,	0
   Tág uradalmaikat széttépjük, mint az igazság	0
   Hozza magával, s nem lesz senki szegény, de nagy úr sem.	0
   Hallod-e, Pál sógor, neked a Bakhát, neked, Istók,	0
   Ázodi puszta jutand: Markosnak Rókacsapás völgy.	0
   Földesurak lesztek: mérhettek birkacimert is;	0
   Nem lesz semmi tilos, csak a német-szabta kaputrok;	0
   Minden egyenlő lesz, minden szabad, e haza földén.	0
   Sőt a királyság is sort jár, mint jár a biróság	0
   A faluban, s ha tavaly hercegre került, az idén már	0
   Úgy lehet, Izmos uram, kendet rántják fel a polcra.	0
   Minthogy azonban ezek sohasem fognak teljesülni	0
   Máskép, csak ha vakon követünk minden liberálist:	0
   Én mondom, fizetünk; még egyszer mondom, adózunk!	0
   Gaz legyen, aki nem ád az egyenlőségnek okáért!"	0
   És a leendő földesurak (ki remél vala illyet?)	0
   Rádörgék a szót nemes elszántsággal: adózunk!	0
   Ily nemes okfőkből buzgott többrendű okokkal	0
   Tőn nem adózóból szabadelvü Hamarfy adózót.	0
   Mindazonáltal a Rák Bendések tábora jóval	0
   Meghaladá az övét, s bizonyosnak hitte akárki	0
   Elbuktát az adóügynek. Maga Bende bejárta	0
   A falukat; lelket, tüzet és bort öntve lovagja	0
   Mindenikébe, nevét megkérdve, fölírva magánál.	0
   Már eljött a derékviadal napját megelőző	0
   Ünnepi nap; már a csapatok nyomakodnak előre	0
   Majdan a főtábor hadi testéhez csatolandók.	0
   Bende az üsdieket vezeté, százhúsznyi szekéren;	0
   Nyolcvan kassal a Vízmentéről Tyúkody, Szűzváll;	0
   Holnapy Sárfalvát száznyolcvan tengely-erővel	0
   Hozta, kilencvenen a Felső-járás nem-adózó	0
   Híveit Olmody és Tagadó s bajnok Maradossy;	0
   Legkésőbb maradott Nyakaló meg hős Nemadózy:	0
   Ők hatvan-hatvan szekeret vezetének az Alsó-	0
   Járásból, keserű jajt csikorgó kerekekkel.	0
   Voltak azonban sok megyebéli urak, kitapasztalt	0
   Kortesek, e csapatok paripás vezetői: hogy össze-	0
   Tartsák a tömeget, hogy vissza bokorba szökéstől;	0
   Ott vala gróf Telivér maga is, ragyogó paszomántban,	0
   Meg mások, kiket itt minek elszámlálnom egyenként?	0
   Úgy is aligha önök, szeretteim, ismerik őket.	0
   Másrészről az adó hadi népe is összenyomúla.	0
   Borzond Sárfaluból hatvan szekeret vezetett be;	0
   A Vízmentéről Rohanász csak húszat; a Felső-	0
   Járásból hetvent a tigris, Lepkefijével;	0
   Pörgedy hadnagy az oktai népet bírta egészen,	0
   Nyolcvan erős szekeret megrakván szomju torokkal.	0
   S ennyi egész seregök: hozzá számítva ugyan még	0
   A városbeli nép egy részét: holmi diákot,	0
   Írnoki tisztes kart stb., szóval az ifjabb	0
   Értelmességet, kikben még nincsen önösség.	0
   Én meg e pártatlan számítását az erőknek	0
   Ingadynak köszönöm, ki remegvén tudni hová fog	0
   Hajlani a diadal, zsalu közzől leste napestig	0
   A szekerek számát s híven naplóba jegyezte.	0
   És mikoron látná, hogy öregb a sanior osztály	0
   Mind emberszámban, mind részegségben a másik -	0
   A haladó pártnál: tollat duga kalpaga mellé,	0
   S nagy tüzesen kirohant, harsogva menet: nem adózunk!	0
   ^[1] Fiatal ember, kiváló szabadelvű, épen nem ivott bort	0
   társaságban. Priesnitz fénykora is erre az időre esik. A. J.	0
   ^[2] Nemes embernek mindenütt szabad volt vadászni. A. J.	0
   ^[3] "Egy halász, ha prédikál - fog ezer lelket." Pünkösdi ének.	0
   A. J.	0
   ^[4] A jobbágytelki nemesnek 1836 után adót kellett volna fizetni.	0
   Kortesi célokból nem sürgették. A. J.	0
   ^[5] Sok megye akkor javítgatta börtönrendszerét s építkezett nagyban.	0
   A. J.	0
   ^[6] Ad notam: Ego priman tollo, nominor quia leo. A. J.	0
Ötödik ének	0
   Föllegiből nézé garaboncás Hábor a két párt	0
   Hadseregét, s mélyen sebezé többsége az ellen	0
   Tábornak. Bizonyos vala veszte a házi adónak.	0
   Ezt megelőzendő, nem láta egyéb szabadító	0
   Módot, mint legelőbb Armídát és vele minden	0
   Éji boszorkányit megrontani teljes erővel.	0
   E célból hivatá Karakányt, a nagyfülü tátost,	0
   És ily útasitást ada e hű szolgai lénynek:	0
   "Menj Karakány, hívem, gyüjtsd össze a tátosi népet:	0
   Három perc mielőtt kezdetlen voltba merűlne,	0
   Itt legyenek mind, mind. Te pedig, jó régi cselédem,	0
   Fogd be a déli szelet felhő-szekeredbe: keresd föl	0
   A büvös Armídát és mondjad néki nevemmel:	0
   Büszke boszorka, gonosz csábszelleme a maradásnak,	0
   Engem uram küldött, a hatalmas föllegi Hábor,	0
   S ezt izené tőlem: ma, midőn eltűnnek a földről	0
   Árny és fény, s kiterűl bakacsinja sötéten az éjnek,	0
   Majd, ha sirok közzől reszketve kibúvik a félénk	0
   Éji lidérc s elkezd táncolni a légi zenéhez,	0
   Majd mikor a föld rejtekiben régóta penészlő	0
   Kincsek fölhányják lángnyelveiket, jelül adván	0
   A föld népének, hol kelljen fekete macskát	0
   Ölni le áldozatul, hol kezdeni éjjeli ásást:	0
   Akkor várja hadam sokaságát, légi csatában	0
   Víni velünk ádáz viadalt életre-halálra."	0
   Így a parancs. Karakány pedig, elmellőzve szekérbe	0
   Fogni a déli szelet (mivel az most épen Olaszhon	0
   Barna leányi között legelészett nyári sirocco	0
   Képiben és sokakat lankaszt vala, dúlva közöttük)	0
   Szétterité füleit s röpülő mozgásnak eredvén,	0
   Mint órjás denevér szárnyalt el azokkal a bájos	0
   Éj-honi hölgy venyigés földelű tündéri lakához.	0
   Ott az üzent szavakat híven elmondva, helyettük	0
   Ilyen választ kelt Armída varázslatos ajkán:	0
   "Mondd meg uradnak, a gaz garaboncásnak, ha dühödten	0
   Nem retteg bizonyos vesztébe rohanni, miattam	0
   Jőjön bármikor, én elvárom légbeli harcon,	0
   Víni csatát életre nekem, neki szörnyü halálra."	0
   Ezzel hű Karakány haza röppent. Honn a vezéri	0
   Hábor a lég tetején hosszú sort alkota bátor	0
   Tátosiból, szigorú szemlét folytatni felettök.	0
   Mindenik egy felhő-paripán ült, várva parancsot.	0
   (Nézte a földi juhász is e hosszú föllegi tábort	0
   S bárányfelhőnek nevezé botor együgyü nyelvén.)	0
   Kiknek - amint Karakány megszűnt - rendelte legottan	0
   Hosszu falanxokban megszállani Mátra tetőjén,	0
   És tábort járván, ottan megvárni az estvét.	0
   Más részről, hol az ős Buda várát néma közönnyel	0
   Nézi a Gellérthegy sok száz év óta, s ahonnét	0
   Ember-rakta falak bámulják most az erősség^[1]	0
   Csillagait, miokon nevök is, méltán, haza szerte	0
   "Csillagvizsgáló" volt, most is az, és lesz örökké:	0
   Ott gyüjtötte varázs Armída seregbe boszorkány	0
   Pártosait, s hasonúl fő-szemlét tarta felettök.	0
   Végre, midőn a napot két hab völgyébe szorítván	0
   Thetis, az istennő, elkoppantotta világát,	0
   Indúlót fuvatott, riadalmas tábori marsot.	0
   Volt pedig a zenekar terepély szőnyegre helyezve,	0
   Melyet sírlepedők vásznából sanda boszorkák	0
   Férceltek, szagolat-tompító pápaszemekkel.	0
   E lepedőszigetet denevérek nagy sokasága	0
   Fogta körül, magasan szárnyalván azzal a légben.	0
   Rajta zenész csapat ült. Hegedűsök, szikralövellő	0
   Fekete macskákból s nyomorék váltott gyerekekből.	0
   Vértarajos kakasok kürtöltek. Ezek ma födetlen	0
   Hagyták eltemetett kincstáraikat, de hiába!	0
   Éjszaka van, s hetedik gyermek sem látja, hol a kincs.	0
   Nagy-dobosok böfögő ebek és ama nádlaki búbos	0
   Vízibikák voltak, kik időt jósolnak a pórnak,	0
   És brekegő békák tambourt pörögének ezekhez.	0
   Tompa fagótosok a buhu-baglyok: piccoli-sípot	0
   Fújtanak a vércsék s szomorú styxparti sirályok.	0
   Ílyen a fő zenekar. Kivülök még harcjel-adásra	0
   Voltak sírbul kelt lepedős kísértetek, akik	0
   Emberi csontokkal kürtöltek az éjjeli hadnak.	0
   A tábor pedíg így indult a harci zenére.	0
   Géci boszorkányok mentek lovagolva először	0
   Bükkfa lapátjaikon, s forgatván baljok erősen	0
   Szikrázó pemetét. Azután szép ünnepiséggel	0
   Jött a gyalogsátán-ezred. Macskákon ülének,	0
   Melyek a lég tetején úszhattak, s szörnyü soványság	0
   Nem hagyván őket lesülyedni fenekére sehogysem.	0
   Fegyverök állt háromrőfös, villára hasított	0
   Kígyó-nyelvökbül, mely nemcsak a testre halált hoz,	0
   Nem, hanem a halhatlan szellem is érzi fulánkját.	0
   Oldalvást ezeken szikrázó tűzkerekeknek	0
   Hömpölygött számlálhatlan sokasága; mögöttük	0
   Hátrább a fekete fülü angyalok, undoridéző	0
   Kecskei lábakkal, nagy seprűfarkkal ügetnek.	0
   Nappal e nép Balaton fenekén alszik, miután ott	0
   Kecskeköröm papucsát a tó partjára lerakta.	0
   Végre a pattantyús ezered vénszűzei jöttek,	0
   Kik nagy durrogatás közepett dinnyényi golyókat	0
   Fognak az ellennek köpködni szemébe, ha majd kell.	0
   Kémei hírül adák Hábornak az elleni tábor	0
   Mozdulatát. Ő hát legelőbb is légi hajóját	0
   Fölkészíttetvén, beleül, és rendezi sergét.	0
   Állt pedig e ballon tetemes szappanbuborékból,	0
   Mellyet a nagy Hábor, lég helyt, gyűlésteremekből	0
   Összeszedett divatos szónoklattal tömetett meg:	0
   Innen az oly könnyű, könnyebb az üres levegőnél	0
   Majd nekizúdítá megrázó harci zenéjét.	0
   E zene síposi mind, és kürtösi mind, az üvöltő,	0
   A zúgó-búgó szelek ömlő szellemi voltak,	0
   Aeol a karmester, villámpálcája kezében.	0
   A dobosok pedig itt, a fagótos, az erdei rézkürt	0
   És az öreg brúgó maga lőn a mennyei dörgés.	0
   Tátosok a hadi nép, mint fönnebb szó vala róluk;	0
   Sok fajuak mégis: némellyek kajla fülűek,	0
   Egyszemüek mások, sőt, itt-ott, vannak egészen	0
   Szemtelenek, kik előbb arszlánai voltak e honnak.	0
   Soknak szájából hat sor kapafog vigyorog ki:	0
   Ez nem egyébért van, csak azért, mert óvakodának	0
   Cukrászboltoktól s a fogorvosi rendeletektől.	0
   Mind felhő-paripán ültek: de mihelyt a csatára	0
   Lelkesitő kürtök lázzal tölték be a léget	0
   Reszkettetvén azt fázékony kocsonya módra:	0
   E felhőparipák sárkánnyá váltak azonnal,	0
   Mellyek kénlángot lehelének messze kitágult	0
   Torkaikon, s mételyt izzadtak a földi mezőkre.	0
   És már a seregek szemközt állának. Előbb is	0
   Hábor, a szörnyű férj, ada jelt. Kürtére legottan	0
   Rettenetes szárnyú, terepély szélmalmi vitorlák	0
   Hömpölyögének az elleni tábor előseregébe,	0
   Hosszu sikátorokat fúrván a géci banyák közt.	0
   Majd a gyalogsátán-ezered sorait zavarák meg,	0
   És tán így az egész hadat elbontják diadallal,	0
   Hogyha varázs Armída nem ad jelt tűzkerekeinek	0
   Közre szorítani a veszedelmes rendzavarókat.	0
   Ekkor a gyúlanyagú, röpülékeny szárnyu vitorlák	0
   Elkapták a tüzes kerekek vérlángu ragályát:	0
   Futtak azonban még a megoszlódás idejéig;	0
   Mígnem rettenetök nyomorú szénné, hamuvá lőn.	0
   Megharagudt Hábor látván e szörnyü veszítést	0
   S pattantyúsainak meghagyta tüzelni az ellen	0
   Főseregére. Legott órjási a tátosi népnek	0
   Kezdének tüzesült gömböt hajigálni közéjök.	0
   E gömbök vaskő-darabokból voltak a tátos	0
   Nép által kerekítve kemény tömegű pilulákba,	0
   S megtüzesíttetvén, lőnek fene ágyugolyókká,	0
   Melyek az ellen közt sok száz cikkelyre szakadván,	0
   Annyi ezer tetemet röpitének széjjel a légben.	0
   (A pásztor pedig a földön meglelte lehullott	0
   Barna darabjaikat, s a tudós nevezé meteornak.)	0
   A vénszűzek ugyan váltig morogának, erősen	0
   Köpködvén a mozsárnemü gömböket, álgyugolyókat,	0
   Hasztalanul! Hábor pattantyússága hatalmasb:	0
   Úgy, hogy Amázonaink megszöktek a harci mezőről,	0
   S összetörött testtel rejtőztek kályha-zugokba.	0
   Észrevevé Armída veszélyét népe javának,	0
   S most, miután nem volt álgyúja, ha futni nem, akkor	0
   Kézbeli fegyverrel kellett hadakozni közelről.	0
   Evvégett rohanót fuvatott. Mindjárt legelűl a	0
   Tűzkerekek mentek, sebesen gördűlve az ellen	0
   Hadsora közt; a gyalogsátánok nyomban utánok.	0
   Hábor sem vala rest, közönyös nézője azonban	0
   E hadi szándoknak, hanem elsőbb mérges ijászit	0
   Lőni hagyá: azután rostásai által enyésztő	0
   Pusztítást okozott Armída egész hadi népén.	0
   Voltak, tudniillik, rostások a tátosi hadban;	0
   Rettenetes rostát - száznál több ölre terűlőt -	0
   Forgatván kezükön, melyből, miután a magasba	0
   Felszállván gonoszúl rostáltak az elleni népre:	0
   Hullott nagyszemű jég, kövek és oly tűznek esője,	0
   Melyből szikra elég volt lángba borítani tüstént	0
   Akire ráhullott, füles angyalt, géci boszorkányt.	0
   Mindazonáltal e tűzjáték nem tarta sokáig:	0
   Mert, miután a két hadinép egymásba vegyűle,	0
   Észrevevé Hábor, hogy tátosi hullanak egyre,	0
   S önhada ellen száll rostái veszélye leginkább.	0
   Megtiltotta tehát e nemét folytatni a harcnak,	0
   És kanerőre hagyá a két tábor viadalját.	0
   Húj, beh nagy öldöklés lőn most! maga Virgilius sem	0
   Győzné sorra beszélni: ki ölt? kit? s hányszor? e lármás	0
   Összekavargásban; sem Ovíd, bár ő a regényes	0
   Actaeon ebeit mind sorra le tudja nevezni.	0
   Az a különös mégis, hogy amint Hábor nekibőszült	0
   Tátosa egy nyelves sátánt vagy géci boszorkát	0
   Általszúrt, elesék ugyan ez, de helyette viszontag	0
   Kettő kelt, a szegény tátosnak szörnyű bajára;	0
   S így minden szúrás gyarapítta az elleni tábort.	0
   A sebesültekből pedig (ezt majd elfeledém meg-	0
   Mondani) nem vér folyt, hanem oly irtózatos ichor,^[2]	0
   Melyben azon vérnem vala legfőbb állagi rész, mit	0
   Mint káposztalevelet nem sokra becsűl a magyar hős.	0
   E léhez vala itt zagyválva fakó geny-erekkel	0
   Sujtott tinta, megint amaz áldott innivalók is,	0
   Melyeket a földön a teremtés dísze, remekje	0
   A nemes emberi faj használni szokott, hogy az égből	0
   Nyert szikrát legalább elszunnyadtassa magában	0
   S oktalan állattá váljék, mint Nebukadnézár:	0
   A bor, az ízes sör, meg az égett szesz valamennyi	0
   Alfaja: úri likőr, rózsólis, rum, arak, etc.	0
   Szép szilvóriumok, föleresztve szines faolajjal,	0
   Végre az úgynevezett gugyiaknak egész perepútya.	0
   Mindezen ichorok egy borzasztó fölleg-idomban	0
   Összefolyának a lég közepén s nagy tóba szakadtak.	0
   E tóból - iszonyú! de való - egy ezerkaru órjás	0
   Szörnyeteg álla elő, rettentő vízi polypus.	0
   Ez maga egy nagy has - hasa egy tó medre magában,	0
   Karjai, mint ugyanannyi csatornák, messze kinyúlnak,	0
   Rettenetes szájok tátongván mindenik ágnak	0
   Végén; és az a jó, hogy még a csillagok akkor	0
   Fényesen és tisztán nem voltak az égre kirakva,	0
   Máskép elnyeli mind e falánk irtózatos állat.	0
   Folyt a harc ezalatt. De a hadnép egyre kevesbűlt,	0
   Mert kiki úgy érzé, valamely órjási erőtől	0
   Vonzatik, önkényén nem fordíthatva menését.	0
   Sor sor után eltűnt, odalőn csapat és csapat egyre;	0
   És mikor észrevevék a vezérek, már fele sem volt	0
   Tábori népöknek, folyván, mint foly rohanó víz,	0
   A szörnyű polypus száz meg száz karja lesodró	0
   Örvényébe, nyomot sem hagyva utánuk a légben.	0
   Elszörnyedt Armída, el önmaga föllegi Hábor,	0
   Látván e romlást. Akarák még visszafenyítni	0
   A szaladó népet, s akarák elmetszeni e báj	0
   Vonzásnak fonalát; akarák elrontani szintén	0
   A nagy ezerlábút; sükeretlen munka! hiú terv!	0
   Ostoba fáradság! Könnyebb voln' a Duna torkát	0
   (Mind a hetet) betemetni folyói fövénnyel örökre;	0
   Mint e folyó tábort megakasztani a rohanásban.	0
   És már nem vala nép: Armída csak és fene Hábor	0
   Ketten voltanak a levegőben, nézve zavartan	0
   A szörny még folyvást tátongó torkai sírját.	0
   Majd neki bőszülvén Hábor s nem bírva dühével,	0
   Ölre kapá nőjét s irtózatos átkot üvöltve,	0
   Úgy akará lesodorni a szörny mélyébe magával.	0
   "Vesszünk" monda "együtt, ha együtt élnünk lehetetlen..."	0
   Már a polyp iszonyú tűzhegy-katlanszerü torkot	0
   Táta, leszédítő párát eregetve föl abból:	0
   Amikor elvetvén köpenyét, kiragyog tele arccal	0
   A deli hold, súgárai selymét messzire hintve;	0
   És mikor a haragos pár - vesztök híve bizonnyal -	0
   Szétnéztek, nem volt a polyp: eltűnt a szelíd hold	0
   Fényétől, mint éji sötét a fáklyavilágtól,	0
   S Hábor az elbámult némber derekát elereszté.	0
   Mélyen aludt immár hős Bende kemény teke-asztal	0
   Zöld posztós közepén, keserű játéknak utána.	0
   Őt is a balsorsnak kezdé üldözni hatalma.	0
   Tudniillik, valahány ízben Armída bübájos	0
   Kártyáját akará használni, od'adta előre	0
   Egy hű pincérnek, ki, midőn azt Bende kivánta,	0
   Mint újat mutatá be a játékszomjas uraknak.	0
   Hajh de ma, míg valamely tálcát készítne a pincér	0
   És a varázskártyát a könyöklő padra letenné,	0
   Forgószél tekerűl (nem egyéb, mint Hábor, okozta)	0
   S fölviszi a könnyű kártyákat az égre magával,	0
   Majd elhintendő városra, mezőkre, folyókba.	0
   Megszöppent a legény, mert nagy felelet vala rajta,	0
   S nem mervén a valót megmondani, másat adott be.	0
   Mely a varázslottal vala minden részben egyenlő.	0
   Hinc illae lacrimae! Itt kezdődék a gonossza!	0
   Bende ugyan játszott, de határtalan a mai vesztés;	0
   Bankjegy bankjegy után odalőn, oda óra, szivartok,	0
   Drága pipák, színházi kukucs, stb. - Doronghy	0
   Mind oda kölcsönözé pénzét: de mit ér? az is elment,	0
   Elment a fogadós úr-kölcsönzötte - sokunnan	0
   Gyűlt-ezer is: de a sors, de a sors mindegyre haragszik!	0
   Végre kimondta szegény Bendénk a kártyai nyelvben	0
   Rettenetes schwarzot, s oda lőn a régi becsűlet.	0
   A pincér tudatá vele, hogy vendégei jővén	0
   Kénytelen éjre kiadni azoknak Bende szobáit,	0
   És hogy már ma sehogy sem tud neki fekhelyet adni.	0
   Így lőn az, hogy Bende vitéz, átkozva magában	0
   A ravasz Armídát, tekeasztal pamlagin alvék.	0
   Jött a varázshölgy, jött tündér Armída eközben	0
   És egy halk csókot nyomván Rák Bende szidalmas	0
   Ajkira, felkölté s elhítta magának utána,	0
   Fölkeresendő még acheróni mezőket az éjen.	0
   Mert akará sorsát, akará megtudni előre:	0
   Mit kelljen cselekednie, hogy meggyőzze hatalmas	0
   Hábort és rohanó pártját mindennek előtte.	0
   S itt kellett Hecate segedelme, tanácsa fölöttébb.	0
   Másodszor pedig azt is tudta, hogy emberi hőse,	0
   Bende vitéz, mint meghidegűle iránta ez estvén,	0
   Ezt is, a holnapi nagy viadalhoz feltüzelendő,	0
   Apja meg anyja sötét árnyékival össze akarta	0
   Hozni a styxi rideg partoknak puszta vidékin.	0
   Innen az éjjeli út. Város, falu, sík, halom, erdők,	0
   Bérc, havas ormok, mind, mind elmaradoznak utánok,	0
   Mígnem elérik az út végső földszinti határát,	0
   Kólyt, a világ közepét,^[3] melynek hegye termi Biharban	0
   Lelkét a híres-neves érmelléki boroknak.	0
   E hegyet, üstökinél fogvást, Armída varázsnő	0
   Félretevé, könnyen, mint elteszi csupra fedőjét	0
   A főző kanalas, tűnyelvű konyhakirálynő,	0
   És az üres lapon ím a föld mély köldöke megnyílt,	0
   Jó széles lebegő lépcsőzetek intve feléjök	0
   E kéngőz lehelő nyiladék katlanszerü torkán.	0
   Nem bajos a lemenet; "facilis descensus Averni"	0
   Mondá Virgilius; hamar is fenekére jutottak,	0
   S három perc multán ott álltak a tág pokolajtón.	0
   Nagy zaj üté fülöket, harsány ugatása kutyáknak.	0
   Cerberus, a pokoleb vala ez, háromfejü állat;	0
   Sok szép tarka szinek díszíték váltogatóan	0
   Sörtenemű szőrét: piros egy feje, zöldre, fehérre	0
   Megcsíkozva nehol; legerősb és legzajosabb volt	0
   Hangja ezen főnek, de nehéz lánc vetve nyakába	0
   És a földre szegezve, nehogy fölkelve harapjon.	0
   Másik fő feketés volt, megtarkázva halotti	0
   Sárgával: morogott e fő és néha nehézkes	0
   Mély hangon böfögött, gyakran belefalva dühében	0
   A láncoltba, gyakorta fülét csípdesve fogával.	0
   E kettő közepett vala egy százszínü fej is még,	0
   Mely ugatott, az igaz, de ama kettő leugatta,	0
   E főé a fark, és csóválgatta szünetlen,	0
   Hol jobb, hol bal főt nagy hízelkedve legyőzvén.	0
   Mindazonáltal ez eb nem ügyelt a jövőkre-menőkre,	0
   Mert maga egy belhad vala, ellensége magának:	0
   Így Armída is, a hőssel, nem bántva bementek,	0
   S a csolnakterelő Charonhoz juttak azonnal.	0
   Nagy patvar vala itt. Vén Charon bácsi civódva	0
   Útasitott el egy új lelket, mely nagy nyomatékú	0
   Szellem volt azelőtt, mázsás haladásu reformer:	0
   Tőle a styxi hajós hét fillért kére, de nem volt	0
   Több a szokott egynél, és azt keveselte a révész.	0
   Hat liberálist, mond, áthajtana félobolért is,	0
   Ám nem a fontosakat, hat pénzt számítva fejenként.	0
   Vándoraink szaporán átkeltek a fekete vízen	0
   Itt-ott Bende a vén Cháronnak evezni segítvén,	0
   Bár haragudt rá, hogy megvette a vámot, akármint	0
   Protestált s mutatá nemes útlevelét, az idénit,	0
   Melynek rendi szerént mentes vala, mint nemes ember	0
   Révtől és vámtól, hadi bajtól, házi adótól,	0
   Egyszóval, minden kötelességtől haza, ember,	0
   Isten iránt, sőt önjóvoltától is egyúttal.	0
   Túl a rideg parton siralomnak terjed üvöltő	0
   Rém hona, változatos kínokkal tarka vidékek,	0
   Mellyeken a tündér Armída haladva keresztül,	0
   Bende szorult szívvel követé, csak néha tekintve	0
   Szét e vad országban, honnét menekűlni ohajta.	0
   Tantali kádakkal tele volt egy tér. Ez edények	0
   Tisztvágyó lelkek sokaságától pezsegének;	0
   Minden kádra hajolt egy ugorkafa, és e növénynek	0
   Mindenik ágcsáján, esküttség, szolgabiróság	0
   S más illyes fityegett: de midőn a kádbeli éhes	0
   Ember nyúlna felé, oda lőn az ugorkadicsőség.	0
   Legközepett vala egy kád, melynek párja Tatán sincs.	0
   Sőt a világon sincs abroncs-övezett faedényben.	0
   Ebben egy aszkóros vén asszony fúva, pihegve	0
   Jajgata szűn nélkül, mondván a körébe jövőknek:	0
   "Jaj, megöl en zsírom, kádam tele drága kövérrel,	0
   Torkomig e folyadék (pedig a kád éppen üres volt),	0
   Jaj szabadítsatok! ah, ki csapolja le zsíromat? o jaj!	0
   Jertek elő, fiaim, meg kell fúladnom e sokban."	0
   Bende, mosolygva kicsit, Armída nyomán tova lépdelt,	0
   S mindjárt más különös lény vonta magára figyelmét:	0
   Egy nagy tűkör előtt ült egy pohos emberi állat,	0
   Ez, míg élt, gyülölé a szakállt s minden liberálist,	0
   Most pedig azzal bünhödik a jajhonban e bűnért;	0
   Hogy szakadat nélkül síkálnia kelletik állát,	0
   Mert ha bal arcáról lekaparta goromba jövését,	0
   Addig a jobb arcon két ujjnyira nőtt a kemény tors,	0
   És míg a jobbnak veti kését, addig a bal rész	0
   Meggyomosúlt; így elűl meg elűl kezdvén, soha nincs vég.	0
   Ezt elhagyva, szabad helyet értek. Furcsa vidék ez:	0
   Hol jobb-, hol balról, hol hátul, hol meg elűl fútt	0
   Egy csapodár szellő. Közepén a térnek, örökké	0
   Forgatván köpenyét, állott magas emberi termet,	0
   Ennek az aggódás vala kínúl csapva fejéhez,	0
   Mellyel bő köpenyét szél ellen vetni törekvék;	0
   Hasztalanúl sokszor! mert míg jobb félre teríti,	0
   Addig a szél balról sebesen kiröpíti nyakából.	0
   Mondják, éltében nagy kedve telék a hasonló	0
   Játékban s ez okon homoepathicé lakol érte.	0
   Ixion is vala ott, kinek ördög törte, keréken,	0
   Hátraszegett derekát: miután e szolga világban	0
   Földi hatalmak előtt görnyedni előre szokott volt.	0
   Ettől útasaink másikhoz juttak. Ez ember	0
   Mindig evett valamit; de fölöttébb foghegyen ette,	0
   Mint alföldi magyar falná festékit olasznak,	0
   Mely a nagyúri gyomort sokszor fagylalta halálra,	0
   (Hogy lőn bezzeg elég frórnessze, zseléje fiának!)	0
   Bende a bájhölgynél kérdést teve, s tőle megérté,	0
   Hogy teljes éltében viccgyártó volt ez az ember,	0
   Nagy hírű humorist, húsz évig feuilletonista,	0
   És íme önviceit kell ennie vétke dijául!	0
   Szája panaszteljes mostan, hogy sótlan, izetlen,	0
   Émelygést okozó, s nincs jól megsütve az étek.	0
   Otthagyták az evőt s komolyabb látványra jutának.	0
   Édesanyát látták, környezvén durva fiaktól	0
   S lyányoktól. Magyarul szólott hozzájuk az édes	0
   Jó anya; ám a fiúk, lyányok gőggel felelének	0
   Németül és tótul, rácul, fransz nyelven, oláhul	0
   És oroszúl, görögűl, örményűl, végre cigányúl;	0
   S minthogy az édesanyát nem tudták arra beszélni,	0
   Hogy szóljon velük úgy, mint ők szeretik, s anyanyelvét	0
   Hagyja feledségben: nekiálltak csípni, harapni,	0
   Ütni, a lyányfélék tűvel szúrkálni, mocsokkal	0
   Kenni be és durván kikacagni az érdemes asszonyt.	0
   "Nyolcszáz éves e nő" magyarázá Bende vitéznek	0
   A tündér vezető, "s oka, mellyért bűnhödik, az, hogy	0
   Ifjabb éveiben elkényeztette családját,	0
   Mostoha gyermekeit mindig jobban szereté ön-	0
   Magzatinál, s ímé ránőttek azok szomorítni	0
   Késő napjaiban s keserű bánattal elölni."	0
   Bende megindultan ment innen a hölgynek utána,	0
   Aki haladván még vagy száz lépésnyire, vissza-	0
   Fordult és intett, hogy várja be őt a vitéz ott,	0
   Őmaga eltűnvén a kénfüst barna redőin.	0
   Álla vitéz Bendénk siralomvölgynek közepette.	0
   Tarka cserélettel vonulának előtte az árnyak,	0
   Régiek és újak; kiki rendelt helyre sietvén	0
   Vallani szörnyű kínt, vagy venni jutalmat Elyzben.	0
   Álla derék Bendénk közepén az igaz biralomnak,	0
   Hol nem rang, születés, kincs jő mérlegbe, hanem jő	0
   Érdem, egyéni, miként nem egyébütt semmi hazában.	0
   Látott bűnlakoló lelkek seregély sokaságát,	0
   Melyek fokszerüen üriték poharát a keservnek.	0
   Álla merész Bendénk közepette pokol mezejének:	0
   Amikor egy szellem közelített oldala mellé;	0
   Bús-komoran, kinyitott könyvből olvasva magában,	0
   S "Hajh boldogtalan!" így kesereg, "hát már is alá kell	0
   Szállanod e siralom mezejére korodnak előtte?	0
   Gyilkosok öltek-e meg? fene kór döntött-e halálba?	0
   Ó szólj; Bende fiam nemződ szava kéri, beszéld el."	0
   "Álmodom-é?" viszonoz hős Bende "vagy édesapámnak	0
   Szelleme, kit látok, veszedelmes könyve kezében?	0
   Úgy van, ez ő; e könyv okozá rövid útu halálát.	0
   Ó atya, hallgass meg: nem holt vagyok én, fiad, és nem	0
   Szellemem amit látsz, hanem élő testben előtted	0
   Bendéd áll. Apa, oh, álldd meg fiadat, ki jelenleg	0
   Hontalanul bujdos, hordozván mostoha sorsát."	0
   Ekkor az érzékeny fiu mind elmondta, mi történt	0
   Apja halálától kezdődve a mostani percig.	0
   Melyre nagyot sóhajtva, felelt a hádeszi lélek:	0
   "Hasztalan áldalak én: áldásom, mint a korál, mely	0
   Megkövül a levegőn, átokká válik a földön.	0
   Ó lásd, kárhozat az, mely várta szülőidet itten.	0
   Énnekem e könyvet, mely mindennél haragítóbb,	0
   Szüntelen olvasnom kell: átok azokra, kik e könyv	0
   Tételeit hiszik és követik; szerzője pedig még	0
   Érje meg Actaeon sorsát: tépjék le kopói,	0
   Mellyeket ő táplált kezdetben manna beszéddel.	0
   Ó fiam! édesanyád - jaj, jaj! jaj! - háborodottan	0
   Jött ide, józan eszét elvesztvén minden időkre.	0
   S minthogy körmeivel Hecaté szemeit ki akarta	0
   Tépni, ama sziklát (iszonyú!) lelkére boríták,	0
   S ott ezer évig kell hallatlan üvöltnie mármost.	0
   Kérlek azért, kedves - ne felejtsd intésit atyádnak -	0
   Állj bosszut érettem rajtok, kiket annyira gyűlöl	0
   Szellemem, állj boszut a liberálisokon, fiam, értem.	0
   Hajh, de megint mennem kell: jőnek a szellemi kínzók.	0
   Ó fiam, el ne feledj, ha megint napfényre jutandasz."	0
   Ezzel a bús lélek tovalebbent. Bende csodálva	0
   Kíséré szemivel, mígnem benyelé a köderdő.	0
   A bájhölgy ezalatt Hecaténál tette vizitjét.	0
   Nagykegyesen fogadá őt a pokol asszonya: rendelt	0
   Néki theát mindjárt filigrán emberkoponyában;	0
   S hallva buját, tüstént így vígasztalta tanáccsal:	0
   "Lyányom, azért ne busulj, Hábornak vesznie kell, ha	0
   Balgatagúl könnyítni akar sorsán a halandó	0
   Emberi nemzetnek, kiket üldeni volna kötélye.	0
   Tenmagad eszközlöd vesztét: válassz deli férjet	0
   Földi halandóból, ki legyen kedveltje szivednek.	0
   Hívasd meg Hábort lakomára: ne félj, tudom, eljő.	0
   Ekkor a násznyoszolyán - a még szeplőtelen ágyon -	0
   Férjedet altasd el, s ím e phlegetóni piócát	0
   Függeszd keble fölé, hol a szív dobogása megérzik,	0
   S a kiszopott szívvért, felfogva ez ólomedényben,	0
   Rejtsd kebledbe, hogy azt használhasd célszerű módon.	0
   E vért nászlakomád közepén feccsentsed a Hábor	0
   Arcához, szemit is meghintvén hirtelen azzal:	0
   És odalesz Hábor, nem lesz nyoma többet a létben."	0
   Megköszöné tündér Armída királya tanácsát,	0
   Melyben vágyainak régen várt teljesülését	0
   Látta: vitéz Bendét férjül kebeléhez ölelni.	0
   Megragadá karját ifjának, s hítta magával	0
   Visszasietni megint a föld színére s a holtak	0
   Bús birodalmától eltávoztatni az élőt.	0
   Útjok Elyz szélén vezeté. Nem-földi gyönyörnek	0
   Hangjai kísérték fülöket; főleg pedig az tűnt	0
   Bende szemébe, hogy egy sanyarú embercse, kezében	0
   Messze terűlő lap, szökdelt örömében a fák közt.	0
   Kérdé a vezető hölgyet: mit akarjon ez ember?	0
   És Armída emígy fejté meg az édeni kedvet:	0
   Ez zseni-lélek volt, legalább azt hitte szilárdul;	0
   Élete versírás fájdalmai közt nyavalyogva	0
   Telt el, a nélkül, hogy csak egyetlen verse, vagy, ami	0
   Még kevesebb, neve, csak neve díszlett volna kinyomva.	0
   Tűrőké az öröm hona, mennyország: jutalomkép	0
   Mindennap más-más dala jő ki ma itt az elyzi	0
   Hirlap sajtóján, pompás, ragyogó kiadásban.	0
   Innen a széles öröm bódító gőze fejében.	0
   E magyarázat alatt a Léthe pataknak elértek	0
   Forrásához, ahol kiszakad barlang kebeléből.	0
   És különös vala itt, hogy nem víz buzga fel a kő	0
   Közt, hanem ollyan híg folyadék, mint ömleteg ércé.	0
   E folyadékba sötét alakok nem-földi lapáttal	0
   Szórának valamit, amely ott egyszerre megolvadt,	0
   S Bende, midőn közelebb értek, látá hogy e szórmány	0
   Érdemcsillagok és szalagos díszrendi keresztek,	0
   Fényes arany pénzzel s elegyülten gazdag ezüsttel.	0
   Megtanulá, hogy ezek szolgálnak a Léthe pataknak	0
   Tápanyagúl s innét érté meg eme' csodalátványt.	0
   Tudnillik: lefelé menvén a parti mezőkön,	0
   Hol buja bőségben díszelgnek a nagyfejü mákok,	0
   Láttak egész sereget hangos jajjal közelítni,	0
   Véresen és sápadt arcokkal, gyászban egészen.	0
   Hogy közelebb jöttek: keserű panasz árja dühöngött	0
   Ajkaikon, s a sötét levegőt hangjával elönté.	0
   Vértanuk ők: honukért a bánat erős kebelökben;	0
   Vértanuk ők: honukért a földig gyászruha rajtok.	0
   "Ó haza" - jajgatnak - "hova léssz, ha mi, védeni képes	0
   Hű fiaid, végkép megszűnénk lenni körötted?	0
   Ah! csak egy ízben még térhetnénk vissza öledbe	0
   E szomorú honból, melyben nincs nemzeti szellem!"	0
   Ily keserű gonddal juttak partjához a csergő	0
   Léthének s akarák ott szomjukat oltani vízzel,	0
   És nekidőlének minden cerimónia nélkül,	0
   Hörpölvén, csak amúgy markukkal, Diogenesként.	0
   S ó csoda! halljátok ti, e földnek gyermeki! amint	0
   A folyam ajkáról - szomjuk csillapodva - felálltak,	0
   Dalra hevűlének, víg dalra, legottan; enyelgő	0
   Táncot lejtének; honuk és fájdalmi feledve	0
   Lőnek, örökre sötét, emléken túli homályban!	0
   Még sok egyéb különöst láttak; de mivel fejöket sem	0
   Kímélé feledést okozó párája e víznek,	0
   Elfeledék azokat. S mielőtt a földi kakasnép	0
   Harmadik őrdalját kürtölné, visszatevék a	0
   Kólyi hegyet - honnan kivevék vala - régi helyére.	0
   ^[1] Erősség, t.i. kiterjesztett erősség: a mennybolt bibliai neve. A.	0
   J.	0
   ^[2] Ichor, az istenek vére, Homérnál. A. J.	0
   ^[3] Szójárás. A. J.	0
Hatodik ének	0
   Míg a varázshölgy és deli hőse az éj birodalmát	0
   Látogaták, haragos Hábornak egyéb vala gondja.	0
   Ő az örök Sorsnak szigorú lakját keresé föl,	0
   Tőle megértendő maga és Armída jövendő	0
   Végzetiket. Havasok közepett, hol az emberi talpak	0
   Még soha nem hagytak múlékony bélyeget a hó	0
   Csillámló tetején, homorúl egy völgy tekenője,	0
   Csak röpülőknek nem járhatlan szikla falakkal.	0
   Itt van a Sorsisten barlangja, bevésve a vén föld	0
   Gránit kérgének - még hajdan a gyermeki beltűz	0
   Által felcsattant - nagy himlőjébe. Körötte	0
   Semmi, csak a korhadt pusztúlás bús hagyományi,	0
   Semmi, csak a mély csönd, mely sokkal üresb vala, hogysem	0
   Észre lehessen venni halandónak, ha reves fán	0
   Kérődző szúknak meg nem töri halk ropogása.	0
   Bent a barlangban nagy gőzmalom él: az Időnek	0
   Malma ez, amelynek tágas hombárai telvék	0
   Soknemü testekkel, várókkal a végzetes őrlést,	0
   Ő maga relytélyes barlang méhében, iromba	0
   Felhők leple alatt űl a Sorsisten, örökké	0
   Olvasván a fátum öles foliántjai titkát.	0
   És amint sorolá a tárgyakat, elzavaratlan	0
   Renddel csúsznak azok le a széles hosszu csatornán	0
   A kíméletlen garad örvényébe sodorvák.	0
   Hősöket és nyomorú koldusokat egyre sodor le	0
   E garad, amint jött a tarka vegyűletü rendsor:	0
   Pompás Alkibiad, nagy fényü Lucullus, eb-éltű	0
   Diogenes, nyomorú Timon, ragyogó Cleopátra,	0
   Markalf és Salamon, Democrit, Socrates, itt mind	0
   Összekerülnek, mind egy lisztté hullanak össze.	0
   Fulvia, Xanthippe, Lucretia, Thisbe, Korinna	0
   Mind egyek itt, Brutus pora egy lesz Tarquiniussal;	0
   Phidias márványfejeit törvényfa revével	0
   Őröli e malom össze; Rafáel vászna szenes zsák	0
   Közzé őgyeledik, s az Apelles rajzai szintén	0
   Úgy oda lesznek, mint a most divatos fali firkák.	0
   Ott az ephesusi templom után jő durva Herostrat	0
   És ama nagy Macedon, kit az égés éjjele szült volt;	0
   Itt a szolgabirót hajdúja kiséri, az írnok	0
   Hamva uráéval vegyül ellentétileg ismét.	0
   Elvegyül ispánné tens asszony is a jegyzőné	0
   Nemzetes asszonnyal, tűz vízzel, szénpor a mésszel,	0
   Tolvaj a bíróval, jobbágy uraság inasával,	0
   Elvegyül a káplár apjával s pór rokonával.	0
   Szóval az ellentét megszűnik: porhamu lesz mind	0
   Ami van e földön; csak az ész nem, a szellemi rész nem.	0
   Nem? haha! Nézzétek. Tetemes könyvek sokasága	0
   Sodródik lefelé, mint annyi druídapapok, kik	0
   Emberi életeket kívántanak áldozatúl, kik	0
   Emberagyak velejét égették isteneiknek	0
   Gyász oltáraikon. Lám e foliantok elették	0
   A zseni szerzőket; megémészté őket is a moly:	0
   Most pedig a foliantok, a moly, mind együvé hullnak.	0
   Ott Calepinus jő, a Bábel tornya utána;	0
   Hátrább X ut Tök, meg a többi piszoktele firkák.	0
   Gyöngyösit a rímest kíséri Kovács pici lantja,	0
   Édös-Gergöly után Mátyási jön, és szamarastul	0
   Néhai Mondolatos, mind, mind a garadba lehullvák.	0
   Ott jön az én könyvemnek öt első éneke is már;	0
   Lapjain illatos ó sajtok maradéka mutatja,	0
   Mily fokon álla szegény a dicsőség úri kegyében.	0
   Ó jaj! a mélybe zuhant, honnét pora jegytelenűl fog	0
   Hullani majd az örök feledékenységnek ürébe!	0
   Hábor e barlangot keresé föl s térdre borulván	0
   Érc küszöbén annak (tudnillik az érc a kövekben	0
   Lappangott valahol, mint egykor a monda cigánya	0
   Nagy fa kanáljával hörpölve vizét a Dunának:	0
   Halleves ez, mondá, mert ott van a sok hal a vízben)	0
   Kérte a Sors-istent: adná tudtára jövendő	0
   Sorsát, és ha ravasz nőjét van-e mód, van-e vajjon	0
   Titkos erő, megfosztani a bűvös hatalomtól.	0
   Melyre a Sorsisten mennydörgő hangu beszéde	0
   Így ada választ a barlangnak mély fenekéről:	0
   "Sorsodat; ó szellem, magasabb vagy bár a halandók	0
   Népénél, az örök végzet nem hagyja tudatnom.	0
   Mély titok az, mellyet csak e barlang istene láthat,	0
   Sorsod azonban, halld, ettől függ, ezt cselekedjed:	0
   Hölgyedet, Armídát, menj, leld föl ez éjen, e percben	0
   Erdei lakjánál, hol most akar űlni menyegzőt	0
   Földi halandóval, s vár téged, minthogy egyébként	0
   Célja, mit e násszal szándékszik elérni, merőben	0
   Meghiusul. Engedd hogy szép legyen, és ne parancsold,	0
   Hogy vegye föl vénasszony alakját, egyszerü képét,	0
   Míg nem hajnallik. Haragos vagy bánatos arcot,	0
   Bármi következzék, ne mutass, mert vége különben	0
   A tervnek, miszerint elronthasd nődet örökre.	0
   Mindazonáltal légy szemes és mindenre figyelmezz,	0
   S majd mikor Armídád kebeléből titkosan egy kis	0
   Ólomedényt von elő s tartalmából szemeid meg-	0
   Hinté, s arcodon érzed a hő cseppeket égni:	0
   Kapd el az ólomedényt és hintezd vissza szemébe	0
   Mind a nedűt, mely még maradott vala benne, fenékig,	0
   Ettől függ sorsod: ne feledd, vagy, tudva, ne mellőzd."	0
   Így a sötét szellem; s elmondván lőn iszonyú csend,	0
   A malom egyhangú rop-rop-ját, mely soha meg nem	0
   Szűnik az éltes idő hosszát kijegyezni egyenlő	0
   Pécékkel, természetesen ide nem számítván.	0
   S most, miután Hábor tova illant, édesim, ah most	0
   Fussuk e zordon tájt, fussunk Hábornak utána,	0
   Aki varázsnőjét (már tán nem is azt) a parancsként	0
   Fölkeresé s egyedül lőn víg lakodalmi közönség.	0
   Nagy baj az írónak, de kivált annak, kire bölcső	0
   Lepleiben fülökig ránták a múzsa leányok	0
   Ajkaikat, kit jó mamikája zuzával az apró-	0
   Marhának tartott, és léc-szeg fürtjeit addig	0
   Meg nem szűnt fodorítni, tüzes vassal sütögetvén,	0
   Míg született költő nem vált nápész gyerekéből -	0
   Nagy baj a költőnek, mondom, ha megúnta teremtett	0
   Jellemeit maga is, s velök egy hajlékba szorulván	0
   Nem tud azokról már érdeklőt mondani semmit.	0
   Így vagyok én. Lakodalmi csoport dőzsölne köröttem;	0
   Hábor a hajdani férj, Armída, menyasszony ezúttal,	0
   S Bende vitéz, mint nősz; 3, mondd: három egyénből	0
   Áll az egész sokaság: mit mondjak rólok, uristen;	0
   Mit még nem mondtam valamellyik hexameterben?	0
   Mondjam-e, hogy mielőtt Hábor beköszöntene, tündér	0
   Hölgye a conservnek Bendét karjába szorítva	0
   Kellemes álomnak szunnyasztá boldog ölébe?	0
   Hogy kivoná mellfodra közől Hecaté adományát	0
   S Bende fehér kebelét fölfejtvén inge havából;	0
   Szopni hagyá abból csecsemőjét a pokoléjnek?	0
   Hogy miután e nadály vastagra hizott a legény bő	0
   Véréből, a menyasszony e vért piciny ólomedénybe	0
   Fogta föl, és az edényt puhapamlag melle feszülő	0
   Két Parnasszának deli Tempéjébe dugá el?	0
   Mondjam-e, hogy Hábor meg a nő, meg Bende, lakoztak	0
   Állati étvággyal faldosván szellemi étket,	0
   Kortesi gégékkel tütükélvén ménesi nektárt?	0
   Mondjam-e, hogy tündér Armída kilopta hevítő	0
   Pár emlői közől babonázott ólomedényét,	0
   És nagy hirtelenül Hábor szemeit tele szórva,	0
   És Hábor sebesen ráföcskendezve viszontag:	0
   Hah!..................................	0
   Bende kiáltott így, mert volt ok rá. Iszonyító	0
   Látvány az, mely lőn kiterűlve szemének előtte.	0
   Elsőbb is Hábor kezein, képén, szemehéján	0
   Tűzfoltok kerekednek elő, hol a bűverejű csöpp	0
   Megszállott; azután e foltok messzeterűlnek	0
   Hirtelenül, mint szok terjedni tavak sima tükrén	0
   A potyogásig elért záporszem ezüst karikája.	0
   Erre a garboncás tűzzé vált, talpig egészen.	0
   A kalap elveszté szín nélküli színe talányát,	0
   Összenyomott tetején füst, láng és szikra lövell ki,	0
   Mint a Vezuv torkán; majd átvörösöllik egészen,	0
   Mint az iszákosok orrai, végre fakó hamuvá lesz	0
   És oda hull, oda hull Bendének lába elébe.	0
   Már ég a köpeny is: mind jobb, mint bal fele lángol,	0
   Cérna-recéjének megemészté már e pokoltűz	0
   Életerős szálát: némely lebegő darab egy láng-	0
   Nyelvvé változik át, s legelőbb is a nászkalibának	0
   Nyalja körül venyigés ereszét csavaros repüléssel.	0
   Hah, már a szöges orr, a nyakbötyök, a busa homlok	0
   Ismerhetlenek ott; nincs a két mártogató láb,	0
   Láng az egész Hábor (mint volt éltében örökké	0
   Szelleme), a hajlék oda lőn, zavaros szelek árja	0
   Szórta el azt korom- és füstképen a lég üregében.	0
   Most egy dögleletes bűz támad; Bende tekinti	0
   Armídát, az arát, s megborzad, síri soványság	0
   Torzítá el egész testét hölgyének; a látás	0
   Ablaka nem több, mint az a szám, mely nem sokasíthat	0
   És nem is oszt, a másikon űl örök éjjelü vakság.	0
   És ez alak szintén égett, nem lánggal azonban,	0
   Mint a dicső Hábor, hanem úgy füstölögve, mikéntha	0
   Ázott szalmatörek fojtott tüzinél szenes arcú	0
   Új-magyar égeti szén garmadkáját faluvégen.	0
   Bende körülnézett: sivatag minden körülötte,	0
   Mint a Zsidó-tenger partján, hol az ősi világ két	0
   Városa elsülyedett; bércbálványok sora bámul	0
   Rá hidegen; kövesült élőfák állanak őrt a	0
   Rettenetes téren, kérdőleg előre hajolvák.	0
   Megborzad; szivére fut a vér Bende vitéznek,	0
   Régi csatornáin nem mervén folyni szokottúl,	0
   S távozik a helyről, ha talán távoznia van mód.	0
   Visszatekint mégis távolból, vissza, ha Lóthné	0
   Fátuma érné is, mert valljuk meg, mi, teremtés	0
   Bőrbe kötött első kiadási, mi férfiak, olykor	0
   Női kiváncsiak is szoktunk ám lenni titokban.	0
   Visszatekint, mondám: ott nézi a messze világló	0
   Hábort égni, miként égett az irásbeli szentelt	0
   Csipkebokor, s tekeres füstét kigyódzni az égig.	0
   Nézi menyasszonya lassan emésztődő romalakját,	0
   Melyből rothasztó láz terjed el a levegőben,	0
   Intő bűz atomit száguldoztatva előre.	0
   S im a láng eltűnt! az alak pedig állti helyében	0
   Öszerogyott! mindaz, mi előbb Hábor vala, most egy	0
   Barna bitang felhő, fenn a sziklák tetején túl,	0
   És az előbb Armída csak egy kis porhamu-domb már.	0
   Bende tovább haladott. "Mit várjon a földi halandó,"	0
   Monda sohajtva, "midőn a hatalmas szellemi nép is	0
   Így odalesz; füstté, hamuporrá bomladozik szét?	0
   Látom: e földön nincs állandóság. Hiu minden	0
   Küzdés, fáradozás. Az arany bullák oda lesznek,	0
   Alkotmány oda lész, oda lész az adótalan élet,	0
   Vámok, avíticitas, majorátus, tolvaj-akasztás	0
   És botozás, mind, mind eltűnnek, idővel, e földről;	0
   Mint eltűntek azok, kik ez elvek népei voltak.	0
   Új fajok állnak elő, új eszmék kelnek agyukban,	0
   Majd megavulnak ezek, szintúgy, mint mi elavultunk,	0
   S új tavasz éled föl, mindég másfajta virággal.	0
   Hasztalan úsznék hát ellent az idő folyamának:	0
   Elsodor a hullám, és akik utánam eveznek,	0
   Nem lelik a habban nyomomat, mellyért tusakodtam.	0
   Ily monológ közben egy halmocskára jutott fel;	0
   Honnan visszatekint még egyszer a helyre, hol a két	0
   Ellenies szellem szétoszlott vegytani módon.	0
   "Értem" monda tovább, "értem. Szeleburdi reformnak	0
   Szelleme volt Hábor, ki az elvvel nem köte össze	0
   Jó szivet és tudományt. Maradásé nője (hah, e nő!),	0
   Oktalan, a jót sem tűrő, vesztegmaradásé.	0
   És most a maradás védszelleme a szabadelvű	0
   Garboncást füstté oszlatta fel; a garaboncás	0
   Lassan emészté föl; beltűz erejével, a némbert."	0
   "Hah! de mi új látvány ez, amely most készül előttem?	0
   Íme a fölleg, mely eredett füstéből a Hábor	0
   Szellemi lényének, lefelé tart; íme leszáll a	0
   Néma rögökre, hol a hölgynek pora nyugszik a földön.	0
   S íme, a felhőből tűz pattan a kis hamudombba;	0
   És ez mozgani kezd; a fölleg rojtjai szintén	0
   Kezdenek összevonúlni, szilárdabb testü valóvá.	0
   Majd egy fő idomúl, majd nyak, mell, kar, kezek és láb.	0
   Szárnyak is, egy szép pár, hímzettek aranyszínü tollal,	0
   A rögök a földről hasonúl életre kelének,	0
   Fő, kebel és a többi tagok feltűnnek, elömlő	0
   Bengali fényénél a hajnal-ölelte keletnek!"	0
   Úgy van, a felhőből fiatal test díszes alakja	0
   Fejlék: rózsapiros képű, daliás magyar ifjú,	0
   És a rögök közzől, honi fűzetü mezben, arája	0
   Támadt létre, miként ismételt életü phőnix.	0
   És a sziklavidék, a kopár völgy, édeni kertté	0
   Díszesedék, melynek közepén ifjú füvü halmon	0
   Állott a deli pár, egymást szemlélve; csodálva,	0
   Mígnem a szellemi csók elpattant szűzi szemérmű	0
   Ajkaikon. -	0
   Akkor az életerős, szoborékes hím karon ölté	0
   A tündér idomú, mondhatlan kellemü hölgyet,	0
   S fölkerekedve legott, ragyogó szárnyak segedelmén	0
   Elröpülének az álméló Bendének előle.	0
   Kiséré szemivel hős Bende is a csoda párt, és	0
   Nézte, miként márták magokat keleten a kiáradt	0
   Hajnali tűztenger hullámiba, megfürödendők	0
   Reggeli fürdőjében a tiszta-piros levegőnek.	0
   Míg ezek így esnek légben, földszint s a pokolban,	0
   Addig a korteshad szanaszét hever éji tanyákon,	0
   Udvaran állongó szekereknek alatta, fölötte.	0
   Csak Kolocintos uram nem nyughatik, üsdi közönség	0
   Nagynevü hadnagya. Ezt nem hagyta pihenni a hírnév	0
   Ördöge, mely készté, hogy víja ki tettel is a már	0
   Több év óta nevén fityegő sallangot, a kedvelt	0
   Hangu vitézlő szót, mely néki dukál vala, persze.	0
   E végett a kolompviselőket fölveri hangos	0
   Szunnyadozásikból, s miután fél álmos "ebatták"	0
   Hírül adák, hogy ezek felocsudtak némineműkép	0
   Mámoros álomból krapulás émetteniségre:	0
   Körbe hiván őket, tartott velök éji tanácsot.	0
   "Tudjátok fiaim" kezdé a csapat vezetője,	0
   "Pörgedy, a hadnagy, hol ütötte föl éji tanyáját	0
   Oktai népével, mely balgatagúl az adózók	0
   Mellé csatlakozott alacsony nyereségnek okáért?	0
   Vármegyeház telkén foga helyt, mert érezi vétkét,	0
   Mellyet az alkotmány ellen követett s remeg a rá	0
   Méltán megharagudt nemeseknek vérboszujától.	0
   Ámde a bűnt isten sem hagyná megtorolatlan,	0
   Aki mit ett, illő, hogy igyék rá, és a kutyának	0
   Érdem után szoktak nadrágot varrni, nem úgy van?	0
   Mostan azért, fiaim, hadicselt gondoltam: ez éjen	0
   Zajtalanul ütnénk rájok s bortól nekibágyadt	0
   Tagjaikat kennők in-nyujtó fütyköseinkkel.	0
   Küzdeni szép a honért: meghalni sem árt a hazáért!"	0
   Összeszorult a bot kezeikben a potioroknak,^[1]	0
   Hallván lelkesitő szavait Kolocintos uramnak,	0
   S két perc múlva egész csapatuk talpon vala. Első	0
   Gonduk a borhordó-keresés volt, mellyet az estve	0
   Képtelenek voltak kiüríteni gégesegéllyel.	0
   Ott vala hordójok: de a szesz, mely lelkesité azt,	0
   Nem vala már: fenekén az öreg hordónak erőszak-	0
   Fúrta sebek nyíltak, dongái betörve kegyetlen,	0
   Elszakadott abroncsai szerte hevertek a földön,	0
   És az egész hordón a halál bús képe sötétlett.	0
   Megdöbbent a csoport. "Gonosz ellen okozta ez ármányt"	0
   Nagy boszusan morogák: mert nem volt köztök egyén, ki	0
   Emlékezhetnék a tegnapiakra, miképen	0
   Őmagok onták vérit e hordónak ködös ésszel!	0
   Most a hon és hordó ügye mélyen megkeserítvén	0
   Szíveiket, lobbant kit-kit vasmarku haragra;	0
   S mint a sötét éjben gátat tört hengeres árvíz,	0
   Hömpölyög el nehezes csapatuk megyeház kapujához.	0
   Ingady sem tölté restűl idejét ezen éjjel.	0
   Ő feljárta magánosan a pártok vezetői-	0
   És fő emberinek vígságteljes éji tanyáit:	0
   Óvtalan ablakokon leskődött nagy figyelemmel,	0
   Szedve bögyébe ha mit látás, hallás avagy éles	0
   Szaglás által megtudhatna, vagy észre vehetne,	0
   Melyből jóslatokat férceljen a holnapi napra.	0
   Vármegye házához sietett most, sejtve hogy annál	0
   Szinte nemes csapatok foglaltanak éjjeli nyughelyt,	0
   Lopva kikémleni ott az erőt és főleg a tiszta	0
   Bel meggyőződést, hogy számítása ne csaljon.	0
   Macskai léptekkel sompolygott a poros udvar	0
   Párnáján heverő sokasághoz; megkerülé azt,	0
   Számát megjegyzé, amint hozzá tuda vetni;	0
   Hajh, de a vélekedést kitanulnia nem vala jó mód,	0
   Mert a fővegeken nem látott ismeretes jelt.	0
   Mindazonáltal, köznemesek lévén, nem-adózók	0
   Száma közé sorolá, s indult is visszafelé már,	0
   Amikoron hátul egy erős kar (Pörgedyé volt)	0
   Megragadá torkát, kérdvén, mi a tábori jelszó.	0
   Megdöbbent a sötét éj vándora, visszahanyatlott	0
   S reszketeg ajkakkal rebegé halkan: nem adózunk!	0
   "Kém, kém! verjük agyon, tépjük szét, vágjuk ezer-rét"	0
   Pörgedy ordítá markát jobban beszorítván.	0
   "Hol van? verjük agyon!" rivalának többen a földről	0
   Talpraszökött nemesek, s jaj lett voln' Ingady úrnak	0
   Hogyha vitézlő hadnagy uram könyörűlve az árván,	0
   El nem ereszti nyakát, súgván, hogy fusson amint tud.	0
   És futa Ingady úr, de a sors, hajh! nem vala pártján.	0
   A megyeház kapuján Kolocintos népire bukkant,	0
   Kik nagy erőszakkal nyomulának az udvaröbölbe.	0
   "Jelszódat!" rival egy: "Jaj, adózom, adózom, az isten	0
   Áldja kigyelmeteket" könyörög "mindég is adóztam."	0
   "Üssük a rossz hazafit" riadoz körülötte; az élet	0
   Gombja fölött pedig ólmosok ádáz erdeje csattog.	0
   Futni ered mégis; de hová fut a jámbor? Elűl víz,	0
   Hátul tűz: a halál bizonyos, bármerre szaladjon.	0
   Mindazonáltal a sors protokolluma másnemű végzést	0
   Foglalt Ingadyról; s nem akarta, hogy ólmosok által	0
   Jusson a Hádesz egértőrébe, (hová a bebúvás	0
   Csak bagatella dolog; de kibúni: az egyszer a munka!)	0
   Volt a telek közepén kerekes kút, melyben a föl- s le-	0
   Mártogató vedrek, mint a karthauzi barátot	0
   Jobb és bal tenyerén M. M-je halálra, naponként	0
   Emlékeztették az alispánt, szolgabirákat	0
   És az egész tisztkart a szerencse s idők folyamára.	0
   E kútig haladott jó Ingady. Nem mese ám az,	0
   Hogy kútak közelén jó szellem tartja tanyáját	0
   Őrködvén a halandók népe fölött a veszélyben:	0
   Mert állítni merem, merem is doceálni hütömmel,	0
   Hogy, ha e szellem nem súg Ingadynak, soha föl nem	0
   Éri eszével, hogy beléüljön a kút vödörébe,	0
   És lebocsátkozzék biztos menedékül a kútba.	0
   Itten azonban már jól van neki dolga szegénynek:	0
   Álla vacog kissé, pedig állig nincs is a vízben,	0
   S nem leli senki meg itt (az igaz, nem is üldözi senki)	0
   Csak tűrjön keveset, csak tudjon tartani csöndet.	0
   Mondani sem szükség, hogy Pörgedy és hada talpon	0
   Állának, mikor a haragos Kolocintos az üsdi	0
   Népet elővezeté. Mint ment a nehéz csata véghez,	0
   A mindjárt követő énekben elénekelem, ha	0
   Pártfogolóm, a múzsa-leány, megadandja segélyét,	0
   S nem teszi meddővé régen vajudó koponyámat.	0
   ^[1] A potandó, sciliset. A. J.	0
Hetedik ének	0
   Hajnali álmának mézét élvezte Hamarfy	0
   A viadal napján, mikor egy dobogás szelid álmát	0
   Elvaditá s kiveré tilosából szürke szemének.	0
   Káromkodva nyitott ajtót a csendzavaróknak.	0
   Mennyire döbbent meg, s bámult el azonban a jókor	0
   Fölkelt látogatók sokaságán, s szőre mivoltán,	0
   Azt le nem írhatom én; képzelje magának a Lector	0
   Ahogy' akarja: szabad tér nyílik képzeletének.	0
   Annyi elég hozzá: tőzsérek voltak ezek, kik	0
   Szántani bár soha nem szoktak, sem vetni, az égnek	0
   Varjaiként bőven táplálkoznak, kiszemelvén	0
   A magot, amellyet más hinte barázdaközökre.	0
   Markaik elvénült váltókkal telve valának,	0
   Mellyeknek rögtön kicserélését követelték	0
   Jobb hitelű pénzzel: bankjeggyel, arannyal, ezüsttel.	0
   "Mit? s ti merészletek itt" mond bosszankodva Hamarfy,	0
   "Csúfolatúl, gaz nép, éjjel rám törni lakomban?	0
   Hol van az, aki nevem váltón tudná mutogatni?	0
   Álljon elő, ha pokol fia is, hadd lássam a váltót.	0
   Nem kifizettem-e mind váltóitokat minapában?	0
   Ezres bankjegyeket nem láttatok-é teli bélű	0
   Tárcámban magatok? De habár volnék is adóstok,	0
   Nincs-e hitel nálam? nézzétek: e tárca nem éhes."	0
   Ezzel a pénztárcát keresé sok epéjü haraggal,	0
   S föltépé födelét: de ki fesse le meglepetését:	0
   Banknótái helyett falevél vala tömve beléje!	0
   Rablás? nem lehet az. Maga rakta bele csak alig pár	0
   Óra előtt a böcsös jegyeket, s ajtója szorossan	0
   Zárva maradt; másutt pedig a bejövés lehetetlen.	0
   Nézi a váltókat: kézírata mind nem utánzott	0
   (Őmaga ismeri, hogy nem utánzott) semmi betűje.	0
   És a kelet... "mi ez?" A kibocsátás napja... "Nem" úgymond,	0
   "Ez lehetetlenség, hiszen akkor... hm! hiszen akkor	0
   Távoli erdőkben múlatva vadásztam egész nap."	0
   Ámde a tőzsérek sarkalták; hoztak eszébe	0
   Holmi körülményt is, jelesűl egyik akkor adott pénzt,	0
   Amikor a verebek csiripeltek a ház ereszénél;	0
   A másik, mikor a nagy szél fútt és a kofákat	0
   Felborogatta kerek székeikről: harmadik akkor,	0
   Amikor a tens úr a szép szobalyányt megölelte	0
   (Erre lehetlen volt eszmélnie annyi ezerből):	0
   Másik, mintha ma is látná, úgy rémlik előtte	0
   A toll, mellyel aláírá, tintás vala félig,	0
   S költőé lehetett, mert meg volt rágva ugyancsak.	0
   Mindazonáltal a quasi-adósnak nem juta semmi	0
   Emlékébe, de nem tagadá keze cifra vonásit:	0
   Hisz nincs emberi kéz ily rútat utánzani képes!	0
   "Jól van, hát fizetem, mond végre, pogány uzsorások!	0
   Megmutatom, hogy van hitelem, bár semmi hitelre	0
   Nincs szükség, míg lesz levegő és megvan ez a síp."	0
   Azzal Hábor-adott sípot kivevé s belefúván	0
   Hármat sikkant a pipafüstös lég a szobában.	0
   Mert ne feledjük el ezt: a sípnak hangerejére	0
   Megjelenék a vadász mindannyiszor ennekelőtte,	0
   És ha segély kellett, ha tanács a kortesi tanból,	0
   Vagy pénz, melly a segély, a tanács forrása napinkban,	0
   Nyomban adott mindazt. És ezt már tudta Hamarfy	0
   Régi gyakorlatból, ez okért sípolt vele most is.	0
   Várja Hamarfy vadász őrszelleme megjelenését,	0
   Látogatói szemet-szájt tátva lesik: mi lesz ebből?	0
   Várja Hamarfy vadász nemtőjét, várja sokáig,	0
   Nyugtalanúl, nehezen, boszusággal, végre haraggal:	0
   Nem jön az; újra sipol: mégsem jő; harmadik ízben	0
   Fúrja hegyes hangját a síp a semmi könyörgő	0
   Szót soha nem hallott uzsorási fülekbe: hiában!	0
   Nem jön a várt vendég; csodatékony szelleme nem jő.	0
   "Álom volt-e tehát," tűnődik, "enyészetes álom,	0
   Mind a csodás esemény? a völgyi leány? a boszorkány	0
   Kínzó ördögivel? védőm a vadász? az ajándék-	0
   Táska? e kisded síp? a bankjegyek? álom-e mindez?	0
   És szigorú váltók a való? feledetlen adósság?	0
   Látom, e váltóknak nyomatékosb része azon nap	0
   Van kibocsátva, midőn útvesztve bolyongtam az erdőn	0
   S kaptam ezen tárcát, telvét ugyanannyi forinttal;	0
   Így vág össze utóbb is a váltók kelte a nappal,	0
   Melyen sípoltam, s öszveggel, melyre tevék szert.	0
   Már bizonyos, bizonyos: gonosz ördög játsza meg engem,	0
   És eszemet vesztvén, váltókat készte bocsátnom,	0
   Hogy, ha kijózanodom, legyek őrültté a bukáson."	0
   Mindezeket hamar elgondolta Hamarfy magában,	0
   És mire gondolatit berekeszté, köntösit is föl-	0
   Szedte magára, kötött kardot s menekülni akarván	0
   A hitel emberitől, intett: mennének utána.	0
   Vármegye házához sietett, hol nagy-tusakodva	0
   Víttak a pártok még, s közibök fúródva merészen	0
   A tőzsércsapatot künn hagyta, hogy e jelenetről	0
   Elmélkedjenek ott a viszontlátás idejéig.	0
   Mert folyt a csata még. Kolocintos Gábor, a hadnagy,	0
   Meghökkent, mikor észrevevé, hogy Pörgedy Mátyás,	0
   Oktai népével, talpon van a vármegye telkén,	0
   S nem gözü-álomban, mint számította magának.	0
   Mindazonáltal nem hátrált, hanem inte kolompos	0
   Emberinek, köveket hajigálni az elleni hadra,	0
   Amit azok tőnek; tőnek pedig oly ügyesen s oly	0
   Várakozást haladó, szándékon túli sükerrel,	0
   Hogy megüvegtelenült azon a részen valamennyin	0
   Ablak volt, s keserűt jajdult a domestica cassa.	0
   Pörgedy, népével, menten maradott az ütéstől,	0
   Kezde azért ő is természet-gyúrta pogácsát	0
   Szórni az éjzavaró Kolocintos uram seregére.	0
   E kövek ablakokat már nem leltek, kivevén a	0
   Drága hon-őr szemeket Kolocintos ferde hadában.	0
   S köztük a hadnagyi fő X nézetü sanda szemét is,	0
   Mellyet (a balt) zúgó kövecs úgy megsujta szemöldön,	0
   Hogy megaludt mindjárt és nemzeti-szín karikát hányt.	0
   Megszédült a vitéz Kolocintos, félre hanyatlott,	0
   És puha tócsának heverűlt pamlagfenekére;	0
   Serge pedig hátrált, menedék-födelet keresendő	0
   A kőzápor elől tág boltozatú kapu alján.	0
   Pörgedy észrevevé nyereségét: annak okáért	0
   Sűrű tömött rendben megmozdította csapatját,	0
   Hogy majd a kapunál megnadrágolja keményen	0
   A szaladók seregét. De csalódék: mert Kolocintos,	0
   Hogy feljózanodott, nekibuzdítván a kolompos	0
   Harcosokat, s ezek is nekibuzdítván a csoportot,	0
   Visszaverék az adó seregét és Pörgedy Mátyást.	0
   Futnak ezek, nyelvök félrőfnyire nyujtva hevökben,	0
   Pörgedy fut legelül, mert ő a nobilium dux,^[1]	0
   Kergetik a nem-adók, fustéllyal verve, kit érnek;	0
   Isteni káromlás harsogva nemes tüdeikből.	0
   Egy nem akar csak futni; csak egy Goliáthszerü termet	0
   Áll még a födeles kút árnyékában. Először	0
   Messzéről szórnak köveket rá a nem-adózó	0
   Dávidok: ő közönyös viselettel szenvedi mindazt.	0
   "Verjük agyon, jertek!" nagy bosszankodva kiáltnak,	0
   "Verjük agyon, ha magát nem védi a nyúlga teremtmény,"	0
   És neki bőszülvén... ágasfáról leverék a	0
   Várnagyné köcsögit.	0
   Szégyenkedve hagyák ott e fogas oszlopot akkor	0
   S menve belebb, élénk viadalnak részesi lőnek:	0
   Főleg egyik zugban volt a csata népes, amelyben	0
   Pörgedy sergének nagy része tömött karikában	0
   Közre fogott valamit, védvén életre-halálra,	0
   S a kolocintosiak víván életre-halálra.	0
   Jól tarták magokat darabig, sőt fogytig elállnak	0
   Minden megrohanást, ha az éles eszű Kolocintos	0
   Nem kohol ellenök új hadi cselt és nem sikerűl az.	0
   Volt a telek közepén, közel a kúthoz, tele vízzel	0
   Nagy hasu fecskendő, vagy három. Hős Kolocintos	0
   (Álgyui nem lévén) ide hajtott egy csapat embert	0
   Népe közől s lövetett ama zúgba keményen azokkal.	0
   Állák egy darabig, de mivel nemes ember a vízzel	0
   Ellenszenvben van, megadák végtére a várat:	0
   Ostromlók, védők, borzadva futottak el onnan,	0
   És az üres téren kopaszon maradott - egy hordó.	0
   Ezt Kolocintos uram, mielőtt a bőrig elázott	0
   Pörgedyek szemöket kitörölnék ködmöneikkel,	0
   Elfoglalja, körülveszi száraz népe javával,	0
   És felfordítván béütteti nagy fokosokkal	0
   Visszarugó fenekét. Most illatozó kalapokból	0
   Billikomot gyúrván meriték a lélekadó bort,	0
   Nagybecsü zsákmányát a szétszórt pörgedieknek,	0
   Mellyet Pörgedy hajh! nem ezen torkoknak okáért	0
   Kímélt tegnap a jól fenyitékzett oktai néptől.	0
   Némellyek köcsögért szaladoznak. Hajh! csak a széjjel	0
   Szórt cserepek vagynak, talpuknak alatta ropogvák.	0
   Másoknak jobban sikerült. Ezek (engedelemmel)	0
   Árnyékszék közelén, a könyöklőn, messze fehérlő	0
   Bögréket leltek szájjal lefelé borogatva.	0
   "Sógor, ez ám a pohár: ki felönt egyet ezzel, az ember	0
   Lesz talpán, jer igyunk." S mentek. Mind sorban ivának	0
   A szép bögrékből, kezdvén Kolocintos uramtól	0
   A legutolsóig, ki pecére az üsdi kutyáknak.	0
   Most, miután a boros hordóban rejtve lapongott	0
   Hősi vitézséget mind átfolyaták hasaikba,	0
   Nagy tüzet éreztek megverni a Pörgedy népét,	0
   Melly a sötét tornácok alatt keresett menedéket.	0
   Így hát megrohanák azokat, de legottan a zajra	0
   Érkeznek csapatok, vezetettek kortes uraktól.	0
   Jő maga gróf Telivér, és látva, hogy' állnak a dolgok,	0
   Mindent elkövet a szép békességnek okáért.	0
   "Emberek, ott ti, kik a tornácon vagytok, ezennel	0
   Intelek és kérlek, le a bottal, vármegye tiltja;	0
   Mert ha nem, úgy majd én mutatom meg, hogy szabad-é itt	0
   Mint rabló csapatok lázongani éjnek időjén!"	0
   Több esze volt ám Pörgedynek, mintsem hogy az ólmost	0
   Elhányná, mielőtt Kolocintos tenne hasonlót.	0
   Mellyen gróf Telivér megbosszakodva parancslá	0
   Kortesinek szanaszét oszlatni a Pörgedy népét;	0
   Mint akik áthágták a nemes megye régi szabályát.	0
   És már hős Nyakaló, Szűzváll, Nemadózy, Doronghy	0
   Visznek arányatlan hadat a tornácok elébe,	0
   Úgy hogy nem tudom én, nem lesz-e halál is a vége,	0
   Ha Borzond s Rohanász nem jőnek elég idejében.	0
   Új karok és új had. Rohanász tele dobta dühében	0
   Szűzvállnak mindkét szemeit jó parti fövénnyel,	0
   Melyre derék Nyakaló, fokosát megmártva mocsárban,	0
   Borzond drága fehér mellényét csapta be azzal.	0
   Ekkor a Lepkefy hű tigrisse Doronghy vitézt úgy	0
   Vágja pofon, hogy zápfoga fájva kipattan inyéből,	0
   És Nemadózy szemét átfúrja sebes futamában.	0
   Ilyen előzményből kel nagy harag a seregek közt,	0
   S elkeserültségig dühös a viadal tömegükben.	0
   Ott a vegyes harcban Kolocintos fölleli bajnok	0
   Pörgedyt, és miután egymást nagy fogcsikarás közt	0
   Jól megkáromolák, nyomatékos fütyköseikkel	0
   Párbajt kezdenek a kerekes kútnak közelében.	0
   Hős Kolocintos előbb vág Pörgedyhez, de gyakorlott	0
   Kézzel csapja ki az szuszogó ellenfele botját,	0
   Úgy, hogy ez ívszerüen kiröpűl annak tenyeréből	0
   És a kútba esik, jó Ingady rémületére.	0
   Akkor a még haragosb Kolocintos Pörgedy botját	0
   Megragadá, hosszan tusakodva kivájta kezéből,	0
   S kútba löké, hasonúl jó Ingady árva fejére.	0
   Most derekon szoritá Mátyást, Mátyás azonúl őt	0
   S birkóztak magyarul: míg Pörgedy horgas-inának	0
   Gáncsot vetve, le nem türkölte vitéz Kolocintos.	0
   Ám Matyi nem maradott alul a kút ronda sarában,	0
   Sőt inkább Kolocintos urat pamacsolta be abba;	0
   Majd nővén a merény kebelében, erő derekában,	0
   Ölbe szorítá azt, talpát fordítva felűl, és	0
   Úgy akará testét lelkét a kútba ledobni.	0
   Már a gonosz szándék nincs messzebb teljesüléstől,	0
   Mint maga Pörgedy a kúttól, mely három arasznyi	0
   Távolságban tát pokolörvényt áldozatára:	0
   Ekkor a hős Tagadó végighúz Pörgedy horpasz	0
   Bordáin tetemes botjával, hogy csak elejti	0
   Hős Kolocintos, és maga is mellé rogy erőtlen.	0
   Még folyt a viadal valamennyi korig; tömegenkint	0
   Hulltak az áldozatok, s nem jó lett voln' a dologbul,	0
   Sorra leöldösték voln' egymást, és oda lett voln'	0
   A kutyabőr, oda szép privilégyiomik, velök egyben,	0
   Hogyha parancsot nem veszen és ki nem áll szuronyokkal	0
   Fegyverezett katonák egy százada, szép hadi rendben:	0
   Kik' láttára kihűlt minden kebel és a vitézség	0
   A beleket csikará nagylelkü nemes rokoninkban.	0
   Megvirradt ezalatt s a pártok csak könyökikkel	0
   Folytatván a hadat, megye nagyteremébe vonultak;	0
   A katonák pedig elhagyták a vármegye telkét.	0
   Nem vala kezdendő az adó gyűlése kilencig,	0
   Mégis a pártvezetők s az egész becses úri közönség,	0
   Félve, hogy a nem-sült tömegek körülűlik a táblát,	0
   A megyeház másik kapuján ötkor belopództak;	0
   S míg lenn a csata folyt, elfoglalták azalatt ők	0
   Ott fönn székeiket. Minden dolgoknak előtte	0
   Támada élénk zaj s keserű vita, hogy ki okozta	0
   Mind e zavart, a viszályt és háboruságot, amelyek	0
   Dúlják most a megyét. Az adózók szemrevetették	0
   A nem-adózóknak, miszerint ők békeolajágat	0
   Nyujtának, csak azon kicsiny áldozatot követelvén,	0
   Hogy hagyják el avult, hagyják el nem-liberális	0
   Elveiket: de azok nem akarták; ők a hibások.	0
   Ellenben az adógyűlölők azt feszegették;	0
   Hogy nem volna zavar, nem volna viszály a megyében,	0
   Csak szabad elveiket hánynák el a szellemi "kórság"-	0
   Lepte urak: ha ezen piciny áldozatot teljesítik;	0
   Készek fogni kezet velök, és "nem nézve kicsinyre"	0
   Eltűrik nemesen, ha szakállok köldökig ér is.	0
   Megharagudtak ezért szabadelvűink; nekiálltak	0
   A maradósoknak, legyalázni, leöntni piszokkal	0
   Elveiket, s elvök hüvelyét a tekintetes embert.	0
   Ám ezek is tudtak hozzá s kezdék mutogatni,	0
   Hogy nem gólyamadár költötte, hogy őket is olyan	0
   Bordában szőtték, amelynek vászna ha nem jobb,	0
   Nem cudarabb legalább a Deákné-szőtte hetes-nél.	0
   Gróf Pipynek legelőbb is Majdosy hányta szemére,	0
   Hogy meg akarta taval puskázni a kertben az apját.	0
   Gróf Pipy nem tagadá ugyan ezt, de viszont feleselt, hogy	0
   Táblabiró úr is, főszolgabiró-kora óta	0
   Nagy gyönyörűségét leli szép alföldi virágok	0
   Gyüjtögetésében: mert ritkán múlik el éjjel,	0
   Mellyen az úri becses háznál, vagy az úri majorban	0
   Meg ne lehetne találni nehány törvényfavirágot.	0
   Majdosy ezzel elült. De a párt koszorúja kitűnő	0
   Gyöngyének nehezen tűré szennyel boritását:	0
   "Actio! bűnkereset!" harsogta fejére Pipynknek.	0
   S tán meg is adják azt (mert jó lesz most figyelembe	0
   Vennünk, hogy magyarok gyűlésén, vármegye székin	0
   Nem szabad ám sértő szavakat használni, leszidni	0
   Más embert, hazudott rágalmat köpni szemébe,	0
   Vagy más durva betyár dolgot cselekedni gorombán,	0
   Csak 1-mo: ha vagyon 25 pengő zsebeidben,	0
   Vagy ha 2-do: bőg a többség torka mögötted);	0
   Tán meg is adják azt, mondom, hahogy ifju barátunk	0
   Lepkefy méz ajkkal meg nem szelidíti a bőszült	0
   Mackókat. De midőn, mentvén Pipy grófot, ügyének	0
   Oltalmára, előhozná hogy' lopta meg Aggdy	0
   A megye pénztárát mint perceptor, s hamisított	0
   Útalványokat és nyugtatványt tenni merészlett	0
   Számadolásaiba: felforrt veresorru haragja	0
   Aggdynak és bőszült dühiben megtépte szakállát	0
   Lepkefynek, ki viszont azt felpofozá boszujában.	0
   Ekkor jött a tömeg s látá e vitát. Tenyereikben	0
   Viszketeg álla elő, s magasan sarjadt fel azokból	0
   Fütykösök erdeje, (mert nem sejtvén már katonát ott,	0
   Jó nemesink recidivázának a hősi merénybe).	0
   És harc lőn a terem: mert Lepkefy pártja szerette	0
   Volna kivetni a vén Aggdyt, de az Aggdy baráti	0
   Körbe szorítják őt, s védelmezik a fuladásig;	0
   Ellenben botokat mutogatnak Lepkefy ellen,	0
   S tán megölik, ha közel férhetnek az ifju vitézhez.	0
   És törtek fejek ott, kezek és lábak ficamodtak,	0
   Gégék szűkültek, botfővel teltek a szájak,	0
   Bordák roppantak, hasak és köldök berugattak,	0
   Orr pisze lőn, szem vak, legalább egy pár napig az lőn,	0
   Nagy fogeső hullott, fülek és bajuszok kiszakadtak,	0
   A meg nem született embercsék holtra döfettek,	0
   És a kiváltságos bőr megtarkult honi kékkel.	0
   Ily keserű viadal támadt ügyedért, oh szent hon!	0
   És még víttanak ők. Nagy-hirtelen egy ragyogó fény	0
   Tölti be a termet, folyvást beözönlve keletről	0
   Nyíló ablakokon, s a nemességnek fülodúit	0
   Hömpölygő zenehang üti meg, mint orgona hangja.	0
   A terem eltágul: magasan felnőnek a nyúlánk	0
   Oszlopok, Atlas-vállaikon hordvák hegyes ívű	0
   Boltozatot; hasonúl megnyúlnak az ablakok és fönn	0
   Ékben enyésznek el. A zöld asztal megrövidűl és	0
   Oltárrá alakul, márványlépcsőin amelynek	0
   A karok és rendek magokat térdelve találják.	0
   Bámul a nagy sokaság, megrendül mélye szivének,	0
   Térde remeg, s önkénytelenűl hull a padozatra.	0
   S íme az ablakokon, nagy zúgásnak közepette,	0
   Két tündéri alak berepűl s helyt fog az oltár	0
   Gazdag emelvényén: daliás ifjú, csodaszép hölgy.	0
   Ekkor az orgona elnémúl és ünnepi csönd lesz,	0
   Melynek az aethernél tisztább hullámiban ekkép	0
   Lejt a leventének hajlékony, ezüst nemü hangja:	0
   "Férfiak!	0
   A haza szent ügye gyüjtött volna rakásra	0
   Benneteket: komolyan vítatni, mi eszközök által	0
   Lenne a kedves hon boldoggá, lenne dicsővé.	0
   Tí pedig oktalanul mellőzve, feledve a közjót,	0
   Képzelt érdekekért civakodtok s aljas önösség-	0
   Táplált szenvedelem tépé pártokra megyétek.	0
   Ti szabadelműek, kik nyelveteken ama legszebb	0
   Szót, a "szabadságot" szólásban, gondolatokban,	0
   Testben, lélekben meritek hordozni naponként:	0
   Névvel vagytok azok. Vallástok képmutatóság;	0
   Bennetek a türelem, más értelműek iránt, nincs;	0
   Bennetek a kitürés, tartós láng, semmi nagyért, nincs;	0
   Bennetek elszántság nincs áldozatokra: ezért már	0
   Olcsók elveitek; szavatok nyila mind eltompult,	0
   Semmi hatás nélkül pattan le az érc kebelekről.	0
   Isteni törvények nagyon emberi hírnöki vagytok,	0
   Tin tanitástoknak legcsúfosb nem-követői;	0
   Drága damaszkusi kard töredékeny rozsdahüvellyei;	0
   Nagybecsü gyémántot rejtő szemetek. Divat az csak,	0
   Semmi egyéb, mellyért szabad elvek apostoli-képen	0
   Hirdetitek magatok, s mint a divat, úgy e szeszély is	0
   Változik a korral; mesterkélt lángotok elhűl	0
   És pusztán, ridegen marad a szív kebleitekben.	0
   Önzetek. - És ti, kemény nyaku Izraël, úgymaradásnak	0
   Emberi, kik, hazugúl, fontolt haladásnak eszélyes	0
   Pártja gyanánt vetitek magatok' fel, nyiltan előttem	0
   Titkaitok. Ti hazát háznéppel, multat a mosttal,	0
   Összecserélgettek. Filozófok vagytok; az ember	0
   Bennetek él csak s ott minden, de kivűletek ami	0
   Látszik, mind tünemény, üres álom, anyagtalan ábránd.	0
   Elvetek ez. Maradást kívántok, nem, mivel az jó	0
   Ami marad, de mivel nem pénzetek', és nem erőtök',	0
   Véretek' inkább nem (mint ősötök, akire büszkén	0
   Puffad májatok) és eszetek' sem, csak neki tespedt	0
   Lágy kényelmeteket sem vagytok erős kebelűek	0
   Áldozatúl odavetni a szent haza oltárára.	0
   Végre ti semlegesek, ti a status hittagadói,	0
   Bennetek a másik két párt minden büne megvan,	0
   Ingadozóságnak még megszaporítva bünével.	0
   Halljátok szavamat mindnyájan: ERÉLY nevem és e	0
   Hölgyé LELKESEDÉS. Mi az éter tiszta patakját	0
   Isszuk, a hajnalnak fürödünk bíbor mederében:	0
   Földi salak nincsen szellemlényünkre tapadva.	0
   Ám önösök legyetek, nem tiltalak. Ember, önösség	0
   Nélkül, nem lehet el. De ne légyen szűkkebelű és	0
   Aljas ez önszeretet; ne kicsínyes, mint a mesének	0
   Majmaié, mellyek, történetből, fagyos éjen	0
   Emberrakta tüzet lelvén egy rengeteg erdőn,	0
   Nála pirítkoztak kényökre; de majd, hogy elégett,	0
   Nem vala köztök, mely kényelmét új fahozással	0
   Volna elég elszánt megbontani, s így a közös tűz	0
   Hamvaiból kialudt. Önzéstek nagyszerü légyen:	0
   Ti legyetek gazdag polgárai gazdag e honnak:	0
   Tí legyetek boldog polgárai boldog e honnak;	0
   Légyetek értelmes polgári müvelt e hazának,	0
   És legyetek büszkék, mint gyermeki büszke hazának;	0
   Ez legyen önzéstek, meg ama benső jutalomra	0
   Vágyakozás, amelly olly édes az emberi szívnek.	0
   Tetteket a honnak! hiszen, oh, mi ez a haza? nemde	0
   Tinmagatok, nőtök s az olajvesszőre hasonló	0
   Gyermekitek? Nosza hát tegyetek fogadást a hazának	0
   Oltárán, miszerint ha erő kell, adtok erőt, ha	0
   Pénz kell, adtok pénzt, ha kitől telik ész, az adand észt,	0
   S adtok vért - ha kiván a közös haza - életet adtok."	0
   Ekkor imádó csönd váltá fel az ifju beszédét.	0
   Társa pedig, tünödér deli hölgye a Lelkesedésnek,	0
   Drága nyakékeit és perecét a habnemü karból	0
   Föltépvén, teneked szentelte, o hon, teneked, hajh!	0
   Gyéren látogatott oltárodon. Annak utána	0
   Jobb keze kékes erét fölnyitván, tiszta piros vért	0
   Áldoza, hullatván a fehér márványterületre,	0
   S ujjait esküszerű helyzetben az égre mutatván.	0
   Most pedig égi mosoly, millyent csak e hölgy mosolyoghat,	0
   Súgárzik szemiből, enyeleg képén, derül ajkin	0
   S int az egész népnek feljőni, csinálni szerinte.	0
   Jöttek is. Első jött gróf Lánghy: ez évi jövelme	0
   Századikát örömest kötelezte honának adóúl,	0
   S fogván kardja hegyét, mélyen hasitotta karát föl,	0
   Messze lövellő vért hintvén a szent emeletre.	0
   Jöttek utána sokan, s hasonúl esküdtek, a jó hont	0
   Bármilly áldozatot kívánna, segélni telőkép	0
   Mind a haláliglan. De csak a kicsinyek s együgyűek	0
   Jöttenek ám: idegen képek, kiket a megye népe	0
   Még ki nem ismert sem hangjokról, mint a harist, sem	0
   Pávai tollukról. S miután mind esküt adának	0
   (Már akik úgy akarák), a szellemi pár elenyészett,	0
   Mint elenyészik a hószinü felhők gyér patyolatja,	0
   Mellyet a föllengő szél elmos a szemnek előle.	0
   Oszlopok és ívbolt és oltár mind odalőnek,	0
   A terem összeszorult, mint volt azelőtt, lesülyedtek	0
   Ablaki, és a gyülés, még folyvást szótlan, eloszlott. -	0
   S Bende? Hamarfy? Tehát róluk nincs semmi megírva?	0
   Vaj igen! Ők látván, hogy a drágán összeharácsolt	0
   Lelkeket egy pár szó elhódította, haraggal	0
   Félre vonúlának, hova máskor az Ingady pártja	0
   Ülni szokott, a juste milieusök gyáva csoportja.	0
   E példát követék a többi kolomposok is, kik	0
   Fájlalták a dicső kortesség megrövidűlni	0
   Kezdett szép jogait: Borzond. Telivér, koros Aggdy	0
   És a derék Rohanász, a nagy liberális, a honfi.	0
   Lepkefy ellenben föl akart eskünni, de apja	0
   Megrántá könyökét s elhítta magával ezekhez.	0
   "Mit gondolsz, te fiú? sátánok azok" - de az úrfi	0
   E nősátántól örömest rá lenne vitetni.	0
   Mind ide állottak Rák Bende vitézei, tízen,	0
   Bánatos arcokkal, mint nászlakomának utána	0
   Fül- s hegedű-kínzó szerecsenjei szoktak e honnak.	0
   ^[1] Nobilium dux, latin neve volt a nemesek hadnagyának. A. J.	0
   Ráadás	0
   Krónika! még mielőtt halhatlanságba repülnél,	0
   Mondd el a kútba szorult jó Ingady mostoha sorsát.	0
   Őneki Morfeusz úr nem adott vala álmot ez éjen.	0
   Űle pedig vízben nyakaiglan, s ülne talán még	0
   E mai szent napon is, ha ki nem fogy a kortesi hordó	0
   S a megye hajdúit kúthoz nem hajtja gyomorban	0
   Forró Ethna-tüzök. De kifogyván a tele hordók,	0
   S a megye hajdúját oda hajtván gyomra Vezúvja,	0
   S megfogván a nehéz láncot, s húzván fel a vödröt -	0
   Elszaladott. A tekintetes úr mélyebbre sülyedt le.	0
   Hírül adá e csodát többeknek mégis. Ezek közt	0
   Ármányos fickók voltak, kik a hétfejü sárkányt	0
   Sem nagyon irtóztak voln' most felrántani. Így lőn	0
   Hogy napfényre került jó Ingady, mellyet azonnal	0
   Élvez is ott helyben, ha kemény fájdalmi fejének	0
   Nem födik el szemeit vastag fátylával a kínnak.	0
   "Merre lakom?" kérdé. "Kit tetszik kérdeni?" kérdék.	0
   "Ingady táblabiró hogy merre lakik." - Haza vitték.	0
   Otthon a tensasszony, látván hogy vízben eléggé	0
   Meg van mosva, csak úgy víz nélkül mosta fejét meg.	0
   Aztán párna közé fektette, mivel veszedelmes	0
   Náthabetegség fogta elő, s lőn prószit! egészség!	0
   Mindazonáltal még fölgyógyult volna, de nője	0
   Orvost is hivatott és denique Ingady meghalt.	0
   Ingadynét tüstént megkéré Bende nejéül,	0
   Ah, de az özvegy nem mene hozzá - meddig a gyásznak	0
   Hónapi tartának. - Puha kis papucsának alatta	0
   Boldogul élt hősünk még tíz vagy tízenegy évet,	0
   Végre pedig meghalt. Siratá hűlt hamvait a fél	0
   Utca, meg a kávés, meg a csaplár, csak nem a hív nő.	0
   Még hátán feküdött, mikor ajtaja nagy kocogással	0
   Hangot adott, úgy, mintha rokonja szegezne koporsót.	0
   A kocogást esküdt okozá, függesztve idézvényt	0
   Hajdani csínjáért, mit még Q-ban követett el.	0
   Ott, a halottas nép közepett, valamely zsebelésért	0
   Csíptek el egy rongyvázt: és az (lehető-e?) Hamarfy.	0
BUDA HALÁLA	0
   Hún-rege	0
   Jelige:	0
   (Ethela) Budam fratrem suum	0
   manibus propriis interfecit... eo	0
   quod... metas inter fratres stabilitas	0
   transgressus fuerit dominando.	0
   Sim. de Keza Chron. Hung.	0
Első ének	0
   Buda király megosztja öccsével^[1] az uralkodást	0
   Hullatja levelét az idő vén fája,	0
   Terítve hatalmas rétegben alája;	0
   Én ez avart jártam; tűnődve megálltam:	0
   Egy régi levélen ezt irva találtam.	0
   Már Keveházába^[2] Bendeguz megtére,	0
   Rof^[3] is oda szállott, jó Buda testvére;	0
   Most Buda országol (mert ő vala közbül)	0
   Atyja örökségén három fia közzül.	0
   Tisza-Duna síkján, Zagyva folyó mellett,	0
   Sátora egy dombon kék égre szökellett;	0
   Ez vala a város, ez Buda királyi	0
   Lakhelye, faművü sátor-palotái.	0
   Nem szorul e város tetemes falakra,	0
   Nagy henye kövekből nincs együvé rakva;	0
   Az erőnek szolgál kirepítő fészkül,	0
   Nem a pulyaságnak biztos menedékül.	0
   Tündér palotának bizonyára hinnéd,	0
   Melyet a fuvó szél tovalehel innét;	0
   Mintha csak a földből kelne egy-egy ága,	0
   Tornyosan áll s cifrán: a puszta virága.	0
   Onnan Buda nyáját őrzi vala békén,	0
   Szeliden országol húnok erős népén,	0
   Lát egyenes törvényt, mint apa, mindennek;	0
   Ül lakomát vígan; áldozik Istennek.	0
   Egy nap is udvarhoz rendelte a főket,	0
   Áldozni, tanácsba, összehivá őket;	0
   Gazdag aranyhímmel vont falu sátorban	0
   A nagyok, a bölcsek telepedtek sorban.	0
   Ott vala, ím, öccse Etele királyfi,	0
   Bendeguz atyjoknak éltes daliái:	0
   Régi Szalárd, Bulcsu; - Torda öreg-táltos,	0
   Szömöre a kádár és a gyula Álmos.	0
   Ott sunnyoga hátul az idegen Detre;	0
   Nem üle jobbágyként főfő kerevetre,	0
   Tisztessége vagyon, de magát alázza,	0
   Hódoló mosolynak arcát lepi mázza.	0
   Hogy mind begyülének, ezek és a többi,	0
   Hún ágak apái, hún seregek főbbi:	0
   Fényével a homlok mind szegül Budára;	0
   Ő pedig ily szókat vészen ajakára:	0
   "Az öreg Istennek adassék tisztelet,	0
   Ki hadszekerén jár magas felhők felett,	0
   Megűzi a rosszat lángtollu nyilával,	0
   Jókra viszont jót ád két teli markával.	0
   "Tanácsot az ember bízva mikép leljen?	0
   Kivált maga ülvén fejedelmi helyen?...	0
   Ide-oda lelkét úgy verdesi baj, gond,	0
   Mint hegy tetején fa szél mentibe' hajlong.	0
   "Ki meri mondani: ezt teszem, ez jó lesz;	0
   Községre, magamra, tisztelet-hozó lesz?	0
   Nyilat is ellőjük - mindennapi példa -	0
   Szél veri utjából, nem jut soha célba.	0
   "Gonosz egy ló a tett: fölveszi gazdáját,	0
   Hagyja előbb fékkel igazítni száját;	0
   De neki-bogárzik minden kicsiségre:	0
   Viszi tüznek-víznek, lehajítja végre.	0
   "Egyet tudok, ami, emberi dologban,	0
   Hogy sükere légyen, teheti legjobban:	0
   Józan okos mérték. Ez folyamok partja,	0
   Mely rohanó tettek árját visszatartja.	0
   "Mértékre a kalmár javait emelvén,	0
   Ott űl az igazság, rúdja közép nyelvén;	0
   Mértékkel a bíró feleket juháztat,	0
   Közöli a vágást, engedve hibáztat.	0
   "Ott az egyenesség, ott pihen a béke,	0
   Hol lebegő sulynak más suly nehezéke;	0
   Két összefolyó viz háborogva indul	0
   Mig szinbe verődik - ám csöndes azontul.	0
   "Emberem az ember, ki, midőn vendégem,	0
   Sem eszik, sem iszik túl rendes elégen;	0
   Ami nem árt, éli; ami fölös, hagyja:	0
   Tisztes öregségben az lész neme atyja.	0
   "Engem is oly szózat - Isten szava - inte,	0
   Nem most, de szünetlen, és már eleinte:	0
   Királyi hatalmam választani ketté;	0
   A régi tanács, ím, most serdüle tetté.	0
   "Mért nekem, egy szájjal, dús lakomán laknom,	0
   Azt, ki velem egy-vér, onnan kitagadnom?	0
   Biró ha itélnék, kalmár noha mérnék:	0
   Ilyen igazságot tenni bizony félnék.	0
   "Nem csökken az által húnok birodalma,	0
   Hogy kétfelé oszlik tetején hatalma;	0
   Még terebélyesebb a fa, ha két águ,	0
   Noha egy sudar tán nagyobb magasságu.	0
   "Hatalmom telijét im hát ma kiöntöm,	0
   Etele öcsémet királyul köszöntöm;	0
   Két víz rokon árja igy lészen egyenlő,	0
   Így, tartani egymást, két suly elegendő.	0
   "Nem gondolom azzal fénynek apadását:	0
   Egy fáklya tüzéről ha gyujtani mását;	0
   Atyafi osztályban láng nem fogy a lánggal,	0
   Sőt ragyog a kettő még teljesb világgal.	0
   "Én a sokaságot birni tudom békén,	0
   Te, mint hadi ménló kürtre riad fékén...	0
   Légy te, öcsém, a kard; én leszek a pálca;	0
   Isten a jó tettet jóval koronázza!" -	0
   Így szólva, felállott, s derekáról Buda	0
   Nyujtá dali kardját Etelének oda.	0
   Helybenhagyák ott mind bölcs szavait, tettét,	0
   Mivel öccsét nála jobban is szerették.	0
   Akkoron áldozni, vér-esküre mentek	0
   Buda, Etel, és a többi tanács-rendek;	0
   Áll vala udvarban megrakva nagy oltár,	0
   Feltűzve a szent kard legtetején volt már.	0
   Onnan imás szókkal ősz Torda levette,	0
   Előbb Buda karján ereit pedzette,	0
   Aztán Etelének szögzé hegye fényét,	0
   Vére ugyan verte a gyula edényét.	0
   Majd tiszta fehér mént, kin nem vala szeplő,	0
   Kantár soha nem tört, nem nyűgöze gyeplő, -	0
   Ilyen lovat ólból pányván kivezettek,	0
   Onnan, hol az oltár szent állati ettek.	0
   Kardját az öreg pap kés módra fonákul	0
   Markolva döfé, hol rengő szügyi tágul,	0
   Messze kirántotta szablyával a vérét;	0
   Bíbor szalag oztán tarkázta fehérét.	0
   Összerogyott a ló. Most a garaboncok^[4]	0
   - Mint keselyü had gyűl taglani új koncot -	0
   Bőrét lefeszíték, johait^[5] fölmetszék,	0
   Nézi a nézőknek^[6] oltárra helyezték.	0
   Akkor sem a táltos, sem más jelek-őre	0
   Isten igazságát nem látta előre:	0
   Nem látta, hogy e nap véres napok atyja,	0
   Még a maradék is gyászolva siratja.	0
   Örömmel a máglyát a gyula meggyujtá,	0
   Láng lobogó nyelvét nagy egekre nyujtá;	0
   Körben-karikában zendült magas ének,	0
   Gerjedve hatalmas tülkök felelének.	0
   Színborral edényét Szömöre oszlatta,	0
   Izlelni előbb is Buda hősnek adta;	0
   Csend vált egyszeriben a daliák nyelvén;	0
   Ő pedig így kezdé, poharát emelvén:	0
   "Had ura, ím hallj szót, kinek neved ISTEN!	0
   Igaz nekem úgy légy, mint igazán eskem:	0
   Hogy e mai szertől soha el nem állok;	0
   Etele öcsémmel visszát nem csinálok."	0
   Serleg telijéből most oltárra önte,	0
   Lenditve kicsínyég, társára köszönte:	0
   S ivott valamicskét. Öccse azonképen	0
   A nagy örök esküt imádkozta szépen:	0
   "Hadak ura, Isten! az enyém is halljad!	0
   Soha te ne segélj, ha cselekszem ollyat,	0
   Hogy e mai szertől valaha elállok,	0
   Jó Buda bátyámmal visszát ha csinálok."	0
   Erre ivott ő is. Azzal kavarintá,	0
   Mind a maradékot oltárra zuhintá;	0
   Sercegve a zsarát füstöt vete tőle,	0
   Vészharagos lángok csaptak ki belőle.	0
   Megdöbbene Torda. Hanem oztán másra,	0
   Fordultak az elmék vidor áldomásra:	0
   Éjfélig örömmel ittanak és ettek,	0
   Hogy Buda és öccse ilyen osztályt tettek.	0
   ^[1] Megszoktuk Budát ifjabb testvérnek képzelni, de csakis megszoktuk.	0
   A krónikák egyszerűen frater-t mondanak s az lehet a bátya,	0
   öcs egyaránt. A Nibelung Blödé-e, igaz, fiatalabb; de az nem	0
   történet. Thierry Amadé (nem tudom mi forrás után) határozotta	0
   Budát nevezi frére aînének. Hogy tárgyamra nézve e fölvétel igen	0
   háládatos volt, az olvasó meg fog győződni. A J.	0
   ^[2] A hunok fejedelmi temetője. A. J.	0
   ^[3] Így nevezem (Szabó Károllyal) azon hun királyt, aki Rova, Reuva,	0
   Ruas stb. név alatt fordul elő az évkönyvekben. Valószínüleg Rof	0
   helység tartja emlékezetét. A. J.	0
   ^[4] Ipolyi gyanítása szerint hadd legyen amaz alárendelt papi osztály,	0
   mely áldozatoknál a kézimunkát, boncolást, mit végezte. A. J.	0
   ^[5] Joh, vagy johhó. Régi szó, jelenti a nemesebb belrészeket. A. J.	0
   ^[6] Nézők (oltárnézők). A babona nyelvén máig fennmaradt szó, noha ma	0
   eltérő értelemben. A. J.	0
Második ének	0
   Detre tanácsa	0
   Másnap az esztendő tavaszi reggele	0
   Jó hún daliákra mámorosan kele;	0
   Künn ragyogott ég föld fénye, vidámsága:	0
   Benn küzd vala köddel az elme világa.	0
   Künn már az arany nap sugarát elönti,	0
   Mint páva ha büszkén toluit berzenti;	0
   Szőke fodor felhők, hattyúi az égnek,	0
   Úsznak vala tükrén a mennyei kéknek.	0
   Tiszta az al-lég is, mintha üveg lenne,	0
   Messzire a látás föl nem akad benne,	0
   Reggeli szellőcske mosdatja hüs árral,	0
   Csillan imitt-amott repeső bogárral.	0
   Ám jó Buda mindezt, a sátor eresztül,	0
   Látja, miként felhőn, nagy poron keresztül:	0
   Az arany idő is neki halott-sárga,	0
   Visszás neki Isten gyönyörű világa.	0
   Benn pedig elméjét friss gond veri, hajtja,	0
   Marcona józanság hidegen csúsz rajta,	0
   Vád neki amit tett, bánja ha mit nem tett:	0
   Úgy rémlik előtte, minden dolga bűntett. -	0
   Ímmost jöve hozzá Berni vitéz Detre,	0
   Reggeli szokásból, kora üdvözletre;	0
   Látta nehéz kedvét, hamvahodott képét:	0
   Okosan kérdezte ura egészségét.	0
   Azután elkezdi, szót szóra felelvén:	0
   "Terem a bölcs ige koros ember nyelvén:	0
   De, ki állandóan be is váltja tettel,	0
   Azt fogom én hívni nagy bölcs nevezettel.	0
   "Tegnap a mérséket ételben italban	0
   Bölcs szóval ajánlád, nem volt panasz abban:	0
   De ma fejed bánja, csikorogsz utána,	0
   S ha kinek beszélnéd, mosolyogva szánna.	0
   "Megkövetem arról királyi személyed,	0
   Szabadon szólásom gonoszra ne véljed;	0
   Hű szolgád vagyok én, az voltam atyádnak:	0
   Harmadik öltő már, hogy a hunok látnak.	0
   "Mert, hogy Keveházán, Tárnok vize mentén	0
   A nagy csata megvolt, Cezumornál szintén:	0
   Elboritott minket tetemes nyíl, kopja;	0
   Bendeguz atyádnak lettem hadi foglya.	0
   "Szolgállak azóta. Azelőtt, megvallom,	0
   Gyűlöltem, a hunnak ha nevét is hallom;	0
   Tűz-víz e világon nem oly eskütt ellen,	0
   Mint vala hún és gót egymás faja ellen.	0
   "Legelébb Tárnoknál víttuk a fő harcot,	0
   Völgyébe ledönténk sok barna hun arcot,	0
   Jó Keve nem volt már, nem Kádosa, Béla:	0
   Még egyre világolt szász Detre acéla.	0
   "Akkor megütének újfent Cezumornál,	0
   Bendeguz alátört Hunbérc ködös ormán,	0
   Nyila itt van most is, csontomba temetve:	0
   Azóta nevem lön: vashomloku Detre.	0
   "Birkoztam atyáddal erejim fogytáig,	0
   Vérem apadtáig, inam szakadtáig;	0
   Végre kezét nyujtá, ő az acél marku;	0
   Tetszett énnekem a becsületes alku.	0
   "Nem adott el rabbá hadi szolgaképen,	0
   Kótyára hunok közt nem ereszté népem:	0
   Udvara közzé vőn fejedelmi sorral,	0
   Szolgálni tanáccsal engede és karral.	0
   "S a honja-veszett nép, régi szabad gótok -	0
   No hisz' az is megvan, no hisz' az is boldog;	0
   Szárnyad alatt békén gyarapodva élnek;	0
   Nem töri a járom; jól vannak szegények.	0
   "Én hát ennyi jóért ne fizetnék jóval?	0
   Míg birtam, erővel, - míg lehelek, szóval?	0
   Bendeguz is gyakran, Rof is bekivánta	0
   Vén Detre tanácsát; soha meg se' bánta.	0
   "Néked is azt mondom (terhedre ne essék):	0
   Bolond szeren indult amaz uj bölcsesség;	0
   Mert valamint józan szavaid eletted:	0
   Olyan vala tegnap az a másik tetted.	0
   "Mértékre imbolygott a beszéded rudja,	0
   De, amit cselekvél, dőre, hebehurgya;	0
   Nyilad is ellőtted, vaktába', sebessen;	0
   Paripádra ültél: vigyázz, le ne vessen.	0
   "Micsoda tanács ez - ember ilyet halljon! -	0
   Az egy birodalom két főt hogy uraljon?	0
   Féked egyik szárát hogy kibocsásd kézből?	0
   Soha, soha nem költ józan okos észből!	0
   "Mert vajon egy lóra két nyerget teszünk-e?	0
   Két lovas egy nyergen tud-e ülni szinte?	0
   Két tőrnek is, úgy-e nem elég egy hüvely? -	0
   Micsoda ész volt, hogy ilyen dolgot müvelj?	0
   "Tagot is embernek párjával az isten,	0
   Ada csupán egy főt, urrá egész testen;	0
   Egy daru, ék csúcsán, a falka vezére,	0
   Méhraj is indul csak egy anya röptére.	0
   "Ez a világ sorja. De te, bölcsebb mint az,	0
   Te a dolgok rendén egyet csavarintasz;	0
   Neked irott könyv is hazudik rovásra,^[1]	0
   Hiú mesemondó az üdők tanácsa.	0
   "Nem szegte hatalmát Hunor ősöd ketté:	0
   Utána fia Bor ilyen osztályt tett-é?	0
   Keve, Kajár, Béla, bölcs Keled és Dána	0
   Egy helyet egyenkint megűltek utána.	0
   "Így Apos, így Zombor s valamennyi előd	0
   Zengő szavu dalban forog a nép előtt;	0
   Igy Bendeguz és Rof, kit te nyomon váltasz:	0
   Egyedűl birá mind hunok országát az.	0
   "De te, bölcsebb mint ők, (visszafelé véljed)	0
   Megfelezéd tegnap királyi személyed:	0
   Boldogtalan! ebből nagy leszen a kár még:	0
   Hús, vér az öcsédé: te maradsz az árnyék.	0
   "Nem vádlom öcsédet: szive hozzád hajló:	0
   De nyugtalan, ádáz, mint harci szilaj ló:	0
   Az is megural, ha bátran töri féked;	0
   De ha kezed gyönge, nekivadúl s véged.	0
   "Örülsz, hogy ez osztály atyafi jóságból -	0
   Ne hidd! mivel esett hülye gyarlóságból;	0
   Mint a hajós (mondják), ha támad a vihar,	0
   Engeszteli önként becses marháival.	0
   "Megfogyatád önkint hatalmad egészét,	0
   Hogy a fele' árán megváltsd fele-részét:	0
   Boldogtalan! itt nincs feles osztályban mód:	0
   Feljött az erős nap, halványodik a hold.	0
   "Ne adja, hogy érjem, Isten, e baj végit:	0
   De vér foly ez alkun, sok foly ezen még itt:	0
   Ne adja tanulnod a temagad kárán:	0
   De, ha áldozat kell, te leszesz a bárány.	0
   "Engem a nagy vénség tart egyedül búra,	0
   Nyúlik erőtlen, mint nyilak ázott húrja;	0
   Mint tücsöké pusztán, gyenge szavam zümmög:	0
   De, ami veszendő, nem fordithatom meg." -	0
   Így zárta beszédét fejedelmi Detre.	0
   Soká Buda nem lelt ép szót feleletre;	0
   Mint sas fészkibe ha idegen sas szállna:	0
   Verte vadul szívét az ijedség szárnya.	0
   Végre süket hangon, mely kétfele vásott:	0
   "Mit tegyek?... ím késő, - mondotta, - tanácsod;	0
   Sok is a bánatra, de kevés a tettre."	0
   Most közelébb hajlott Berni okos Detre.	0
   "Őrizd magad, úgymond, Etele hirétül:	0
   Azzal Buda romlik, ha Etele épül,	0
   S mely röpülő szárnyát terjeszti nevének,	0
   Lészen neked, ugy tudd, halottas az ének.	0
   "Őrizd magad attól, gyenge szived' lássa;	0
   Félelem a gőgnek itató forrása,	0
   Azzal veri szomját, növeli ártalmát;	0
   Míg bátor eszesség letöri a szarvát.	0
   "Ketten uralkodtok: ő annyi, miként te:	0
   No hát ne legyen több, vigyázz elejénte.	0
   Színig ugyan tartja folyamot is partja:	0
   De ha nő egy ujjnyit, messze kicsap rajta.	0
   "Két férfi birokban egyenlőn vetekszik:	0
   Nehezen kél aki egyszer alul fekszik;	0
   És hegy tetejéről a kő ha megindul,	0
   Le az aljig oztán nem áll meg azontul.	0
   "No hát eleinte szemesen ügyeljed,	0
   Hogy el ne szorítsa közös ülőhelyed,	0
   Mert savanyú lesz majd ülni kicsiny szélen,	0
   S visszakapaszkodni földre-bukó félen.	0
   "Atyafi jóságból, puha békességből,	0
   Oda ne is engedj semmit a tiédből;	0
   Mert mikor az ijjnak enged egyik szarva,	0
   Félrerug a másik, noha nem akarja.	0
   "Nem mondom, öcséd is gonosz akarattal -	0
   De bizony rád nő, ha gyengének tapasztal;	0
   Viszi saját kénye, rohanó dagálya:	0
   Mintha szelet fogván megered a gálya.	0
   "Ím eleget mondék. Te fogadd tanácsom.	0
   Tartok, nehogy itten Etele meglásson.	0
   Szeretem én őt is: de Budát meg féltem,	0
   Mert messzire látó öreg időt éltem."	0
   Ily szóval az agg hős elmene dolgára,	0
   Hagyván Buda lelkét hánykódni magára;	0
   S hánykódik vala ez, mint habon a csónak,	0
   Forgatván elejét és végit a szónak.	0
   ^[1] Maig élő mondás, annyi mint sokat és folyvást hazudni, mintha csak	0
   írva volna. Azért mertem a hún írásmóddal (mely rovásra történt)	0
   kapcsolatba hozni, dacára mai tréfás színezetének. A. J.	0
Harmadik ének	0
   A tanács visszája	0
   Még Budaszálláson Etele is múlat,	0
   Ott tartja vigasság és rokon indúlat;	0
   Buda egyik legszebb palotáját lakja;	0
   Nem is igen készül haza Etellakra.	0
   Veszi hegyes tőrét, az aranyos metszőt,	0
   Puha rózsafába levelet ír, tetszőt,	0
   Szeretetből írja; szeretetből küldi,	0
   Szerető kivánság gondolata szűli.	0
   Irja Ildikónak, Aladár anyjának,	0
   Valamennyi között első asszonyának:	0
   Udvara díszével fejedelmi társa	0
   Vígadni siessen, föl Budaszállásra.	0
   Buda neje, Gyöngyvér,^[1] is sürgeti jöttét,	0
   Hogy Aladárt lássa, első fi-szülöttét;	0
   Ő maga is sínli, hogy távol a gyermek,	0
   S messzi van egymástól lobogó szerelmek.	0
   Íme az esztendő tavaszi zöld szinben	0
   Újulva köszönt bé, csupa öröm minden;	0
   Etelének is most esztendeje fordul:	0
   Tavasza megnyílott, szíve-teje csordul.	0
   Örömáldomásra, írja, hogy evégett	0
   Fölveri hadastul az egész hun népet,	0
   Veri elébb vadra, aztán lakomára:	0
   Hová édes társát szerelemmel várja.	0
   Sátora nyitjánál most álla meg épen	0
   S örül Detre vitéz, leli jó kedvében;	0
   Görbe szikár testét kardon alig vonja;	0
   Hanem a beszédet ügyes ésszel fonja.	0
   "Beh jó, kinek (ugymond) szolgál az egészség,	0
   Barna piros szinben a férfiu épség	0
   Ki érzi, jövendő számos fiak atyja:	0
   Jó kedve az ollyat soha el ne hagyja.	0
   "De az öregember csak tövis az ágon,	0
   Látja, hogy ő nem kell ezen a világon,	0
   Ide-oda zsémbel, zörög mint a haraszt;	0
   Érzi, hogy oly vendég, kit senkise' maraszt.	0
   "Engem is itt únnak - érzem, tova hínak:	0
   Örömest lennék már vendége Odinnak.^[2]	0
   Vada húsát enném, méhsört vele innám,	0
   Háza előtt a bajt ifiodva vínám.	0
   "De talán engem már itt feled a Norna,^[3]	0
   Velem egyívásu senki nem él korra;	0
   Fiaim a harcban, kedves unokáim	0
   Elfogytak előttem, Bendeguz csatáin.	0
   "Oda vannak mind, mind; szanaszét hevernek.	0
   Lettem magam ujra másodszori gyermek;	0
   Mint gyerek a bölcsőn néz csak tehetetlen:	0
   Nézem a világot elfolyni felettem.	0
   "Karom agg; de látni; azt eleget látok:	0
   Sokat ami volt már; keveset ujságot;	0
   Mert nem is új nékem e világon semmi,	0
   Kire más példát ne tudjak elővenni.	0
   "Láttam, hogy a nap, hold, az örök menny sátra	0
   Ma is az, ki tennap, s ama kéklő Mátra:	0
   De az ember dolga soha nem állandó,	0
   Keze-műve pusztúl, maga is halandó.	0
   "Láttam hiu voltát emberi dolognak,	0
   Hamari felhágtát, hamar estét soknak;	0
   Királyok elestét, birodalmak vesztét;	0
   Diadallal kezdték, cudarul végezték.	0
   "Láttam arany béke zavaros bomlását,	0
   Mialatt még isszuk vala áldomását:	0
   Nosza most, kard-ki-kard! haj-előre, kopja!...	0
   Vértől csurog a nép eskü-tevő jobbja.	0
   "Igazat én láttam fordulni hamisra,	0
   Drága nemes gyöngyöt éktelen kavicsra;	0
   Méhsört savanyúvá, örömet is búvá,	0
   Bátor bizodalmat riadó gyanúvá.	0
   "Atyafivér vízzé, sőt epe-méreggé	0
   Hogy változik által, ezt látom örökké;	0
   Ez vagyon árúló, sese-susa szóktól:	0
   Őrizd magadat te a fülbesugóktól.	0
   "Mert az ilyen szó bont tömör egyességet,	0
   Vékony repedésbe feszíti az éket,	0
   Feszegeti halkan, míg hasad és szétdül:	0
   No tehát őrizkedj' afféle beszédtül.	0
   "Budának is én ezt mondom vala szinte,	0
   Mert nálad idősebb, nem is oly öszinte:	0
   Koros ember gyengül, rebeg az mindentül,	0
   Egy kicsi szellőre talpig összerendül.	0
   "Mert fél az erőstől titkosan a gyenge,	0
   Maga gyarlóságát teszi mindég szembe;	0
   Gondja vadul víraszt a derekabb társon;	0
   Ki ártani tudna, nem hiszi, ne ártson.	0
   "Dícsérnek előtte: neki már az is seb;	0
   Azt méri titokban, mennyivel ő kissebb;	0
   Csak azon fojtódik, csak azon evődik:	0
   Híred szele, füstjét leveri a földig.	0
   "Nem sejted-e már is Buda elváltoztát,	0
   Mióta királyul fényét vele osztád?	0
   Szeme rézsut pillog; húzza magát vissza	0
   Még a vidám bort is hallgatagon issza.	0
   "Neved árnyékát ő azelőtt is félte:	0
   Buda jó bátyádnak bús gondra növél te,	0
   Gyermekkorod óta, hogy az első haddal	0
   Szájára vön a nép, szárnyára vön a dal.	0
   "Bokros csemetéjét fájlalta nevednek,	0
   Hogy örege, ifja sürün emlegetnek,	0
   Sokan emlegetnek, szeretve szeretnek;	0
   Szeme-fénye lől már az egész nemzetnek.	0
   "Szeme-fénye másnak, az övében szálka,	0
   Lettél, akaratlan, szomorú vaksága:	0
   Szárnyát maga fosztá, erejét megosztá,	0
   Féltiben a félőst tette nagyobb rosszá.	0
   "Ki méri egyenlőn, omló vizek árját?	0
   Pécére ki szabja levegő határát?	0
   Fényt hova és meddig a nap is árasszon? -	0
   Az menjen, uralmot, birodalmat osszon!	0
   "Nem is a szeretet, atyafi szent hűség -	0
   Szülte csupán tettét puha kislelkűség:	0
   Ha nem teszi is fél, ha teszi is bánja:	0
   Ujját lemetélvén, most visszakivánja.	0
   "Ha még csak az ujját: azt kicsibe venné,	0
   Lettet azonban már ki tehet létlenné? -	0
   Ezért szive búval, teli sok gyanúval,	0
   Mint nyárfa rezeg, bár szellőcske se' fúvall.	0
   "Tudom szeretetben hozzá te vagy édes;	0
   Nagy lelked a húnok közt példabeszédes;	0
   Szavad is már eskü: hát még hited oztán!	0
   Nem változik elméd Buda elváltoztán.	0
   "De soká dörzsölve asszu fa is gyúlad;	0
   Hamarább ennél az emberi indúlat;	0
   Kivált ha örökké: »Buda így, úgy...« hallod:	0
   Isten maga volnál, mégis megsokallod.	0
   "Lám mondom azért, hogy sziszegő kigyótól,	0
   Tarts, mondom, örökké a fülbesugótól;	0
   Buda szavát hordja, maga is megtoldja:	0
   Mit összekötétek, sima kézzel oldja.	0
   "Akarsz Buda hőssel meglenni királyul,	0
   Ezt adom a szóhoz, szavaim zártául:	0
   Nem fér soha vele az egész Etele;	0
   Ami valál eddig, légy ezután fele.	0
   "Ami dicső és jó, azt közösen osszad,	0
   Egyedül te inkább elbirod a rosszat;	0
   Igy vele tán megférsz urasága székén,	0
   Bár senyved a nagy szív a türelem fékén." -	0
   Szóla; de bölcs ésszel Detre bolondul járt;	0
   Etele arcától megszörnyede mindjárt:	0
   Szeme a villámot kegyetlenül ontja,	0
   Maga fojtott szóval fenyegetve mondja:	0
   "Nem tudom, Odinnak asztalához űl-e,	0
   Kit felakasztottak magas ösztörűre,	0
   Sátorom elébe, törvény szava nélkül,	0
   Ronda repesőknek útálatos étkül.	0
   "Hanem azt az egyet mondom, öreg, néked:	0
   Úgy verd ezután is közibünk az éket,	0
   Palotám küszöbjén úgy lássalak itten:	0
   Hogy szörnyű halált halsz. Meglesz, bizony Isten."	0
   Össze az agg ember rogya két térdére,	0
   Kegyelmet urától szava miatt kére,	0
   Csókolta ruháját, bő köntöse alját,	0
   Könnyel potyogtatta bársonyos aszalyját.^[4]	0
   Hogy ő nem akarta, nem is úgy gondolta,	0
   Szót nyelvire a szó hebehurgyán tolta;	0
   Öreg ember csácsog, hamar ád tanácsot,	0
   S ha beszédnek indul, nem tudja, mi már sok.	0
   Hogy Bendeguz és Rof élő tanu benne -	0
   Azaz, élve mindjárt bizonyságot tenne:	0
   Volt-e hunok iránt ő valaha rosszal,	0
   Tettben avagy szóban valamely gonosszal.	0
   Ily mentség ajakán rebegett a vénnek.	0
   Megesett nagy lelke bátor Etelének,	0
   Haragja lohadton meglohada, s fenkölt	0
   Szive nem tűrhette az alant fetrengőt.	0
   "Állj fel, öreg - mondta, lábára segélvén -	0
   Megvertelek, ugy-e, fene szókkal élvén?	0
   Nem bántalak immár. Eredj tova bátran:	0
   Nincs tiltva előtted ezután se' sátram.	0
   "Buda vérem felől amit eléhoztál,	0
   Abba' lehet jó is: nyűgös az ily osztály;	0
   De, ha magát győzvén az erősebb enged...	0
   Mondom, öreg, nincs mért úgy félteni minket."	0
   Ezzel ereszté el a szászt nagy Etele.	0
   Eszébe jutott most Ildikó levele,	0
   Köti hún-kötéssel^[5] cifra selyem tokját,	0
   Maga és az asszony tudja csupán bogját.	0
   Köti óhajtással. - Detre pedig mégyen,	0
   Sárga fakó színét tüzeli a szégyen:	0
   "Gőgös Etel, jó, jó! Ha nehezen, mégis" -	0
   Dörmögte magában: "lám bent van az ék is!"	0
   ^[1] Régi pogány-magyar nő-nevet alig-alig talál az ember. Én a váradi	0
   regestrum magyar jelentésű neveiben véltem ilyesek nyomára akadni,	0
   hol Gyöngy, Gyönyörű stb. fordulnak elő mint nőnév. Így lőn	0
   szerkesztve a Gyöngyvér, mely annyi, mint gyöngytestvér. Nem a	0
   hasonló nevű madárra gondoltam tehát. A. J.	0
   ^[2] A skandináv hitrege fő istene. A. J.	0
   ^[3] Nornák. Végzetnők, mint a párkák. Hárman vannak. Egyike a csatán	0
   elesett hősöket vezeti Odin lakába. (Walkyria.) Hogy Detre itt	0
   pogányul beszél, holott a Nibelung-énekében keresztyén, azon nem	0
   fog megütközni, ki a régibb Edda énekeket ismeri. Azon még mit sem	0
   tudtak ama nagy keresztyénségről, melyben egykorú hőseiket a mai	0
   német írók, mint a civilizáció (!) képviselőit, a barbár Etelével	0
   szemközt állítani annyira szeretik. A história Theodorich-jának	0
   semmi köze a regebeli Detrével. A. J.	0
   ^[4] Maig élő szó. Jelenti a népnél a női mellénynek derékon alul függő	0
   karéjait (pellempátyait). Ballaginál Zwickkel, ruhaereszték. Nálam	0
   itt csipkézett, rovátkolt szegély a köntös alján. A. J.	0
   ^[5] Általában mesterséges kötést akar jelenteni, minő a húnoknál	0
   lehetett; célozva a ma is köznyelven forgó kún - kötésre. A. J.	0
Negyedik ének	0
   A vadászat	0
   Parancsol a húnok ifiabb királya;	0
   Kard az egész földet véresen bejárja:	0
   Fegyverviselő nép mindenki felüljön,	0
   Buda szállására, hadi szerbe gyüljön.	0
   S indul az ádáz kard, mintha tüzes villám;	0
   Karikáit a hír hányja, mikép hullám;	0
   Adja tovább a jelt, ki belátja távol:	0
   Viszi lovas ember, az is lóhalálbol.	0
   Mint rengetegen fut zaja robbanásnak,	0
   Veti tovább erdő, bérc, öböl egymásnak,	0
   Itt elhal, odább még csak azután gerjed:	0
   Tanyára tanyáról a hír szava terjed.	0
   Egy nap elég, kettő - de bizonnyal három,	0
   Hogy kint legyen a kard a messze határon;	0
   Körül a szomszédság valamennyi reszket:	0
   Vajh, kire a szörnyűk mostan fegyverkeztek!	0
   Ámde húnok földjén meleg öröm pezsdül,	0
   Felzajlik az élet, mely pang vala restül;	0
   Mint reggeli hűs víz tunya álmos arcra:	0
   Oly léleküdítő e kiáltás: harcra!	0
   Ott régi kaland jut eszibe a vénnek,	0
   Melyet maga is már feledett s az ének;	0
   Holt sebhely is érez idő változásán;	0
   Emlékezet újul hadi hír hallásán.	0
   Ott férfi nyugodtan lát hadi készséghez,	0
   Szól komolyan, ritkán, annál többet végez,	0
   Paripát fényessé, fegyverit élessé,	0
   Teszi sok szerszámát nagy rettenetessé.	0
   De a fiatalság, mely harcra szokatlan,	0
   Békés Buda évin nőtt fel tanulatlan,	0
   Mint büszke csikó-mén, ha ereszti jászol,	0
   Tör, ront, szalad, ugrál, ide-oda gázol.	0
   Otthon a fehérnép sem dolga-felejtő,	0
   Sürög a kezében tarka szinű fejtő,	0
   Hímzi ura szűrjét, szép tiszta ruháit:	0
   Titkon eped, könnyez, férje után áhit.	0
   Még a gyermek is mind háborukat majmol,	0
   Nádparipán nyillal, kelevézzel bajmol,	0
   Kard, paizs a játék; vele alszik, ébred; -	0
   Így felabajgatta Etele a népet.	0
   S már Budaszállásán gyűl a sereg össze,	0
   Körül a sík pusztát lepi sűrün, messze;	0
   Annyi hegyes sátor terem a friss zöldben,	0
   Mennyi vakond-túrás nincs puha mezőben.	0
   Kin hogy Buda bajnok körül eltekintett,	0
   Meddig szeme látta, be se' látta mindet:	0
   Jobbra fejét s balra komolyan hintálván,	0
   Mond az öreg szásznak, vele együtt állván:	0
   "Én nem tudom, e nép mire gyűl mostanság,	0
   Avvagy mire véljem Etele parancsát:	0
   Tudtomra körösleg vagyon áldott béke,	0
   Nincsen is a húnnak sehol ellensége.	0
   "Másképp se javallom, igazat megvallván,	0
   Mert enyim a pálca, most, béke uralmán,	0
   Népemet a nyájtól zaklatja hiába,	0
   Elegyíti harcát békém poharába.	0
   "De micsoda harc ez, mely vakon így lázad?	0
   Gondolom, ez játék; afféle vadászat;	0
   Mint öreg embertől hallani még hellyel,	0
   Hogy apáink néha éltek ilyen csellel.	0
   "Hanem attól tartok, ő teszi, ő bánja:	0
   Másszor a had nem gyűl, ha megint kivánja,	0
   Akkor se', ha fegyver igazán kell majdan;	0
   Így Etele csúfra maga marad bajban."	0
   Erre az ősz Detre: "No no! - halkan inti,	0
   Tudja öcséd mit tesz; hogy kedve szerinti	0
   A népnek ez ujság; s gyülekezvén hadra,	0
   Örömestebb fordul lakomára, vadra.	0
   "Nem csoda, e játék ha neked nem tetsző,	0
   Meglásd, mire vége, milyen ember lessz ő;	0
   És te magad kérded: »Buda király hol van?	0
   Csak üres árnyékát taposom a porban«."	0
   Ily szócsere lőn ott. Hanem Etelének	0
   Mi gondja ezekre s valamit beszélnek;	0
   Ő kora hajnaltól paripán ül estig,	0
   Ő legelőször kél, legutolszor fekszik.	0
   Hadait fárasztja, töri a mezőben,	0
   Déli napon úgy, mint viharos időben,	0
   Ő maga legtöbbet ázik, alél, fárad,	0
   Hosszú sovány böjtben szomju inye szárad.	0
   Rendeli a népet zászlókba nemenkint,	0
   Külön ismét osztja, szedi fegyverenkint;	0
   Hét nemet így állat, régi szokást nézve,	0
   Mind a hetet oztán szeli több uj részre.	0
   Sereg ott seregből csapatonkint válik,	0
   Dárdavetőt, íjászt külön egybeállit,	0
   Lovagot külön csap kaszás szekerektől,	0
   Vár-bakoló eszközt másféle szerektől.	0
   Kürtszóval egész nap gyors rendre kapatja:	0
   Kiki szabott helyét mint nyil odahagyja,	0
   S vissza megint fusson egy bizonyos jelre;	0
   Zavaros bomlásból rend legyen egyszerre.	0
   Kürtölteti: "nemre!" akkor a nép oszlik,	0
   Hét nagy egész törzsbe, neme szerint, foszlik;	0
   Kürtölteti: "hadra!" - ekkor az egyféle	0
   Fegyver külön indul maga tett helyére.	0
   Mint olaj a víztől, bár összevegyítnék;	0
   Elvál, maga társát felkeresi mindég:	0
   Úgy Etel is bármint seregét zavarja,	0
   Helyre legottan gyűl, mihelyest akarja.	0
   S mint elegyes kártyát csuda szemfényvesztő	0
   Más rendbe varázsol, ha lecsap a vessző:	0
   Etele azonkép hadai forgását,	0
   Keze intésével intézi varázsát.	0
   Néha ugyan történt, hogy - mint anya végett	0
   Egyedül két nyáj közt kicsi bárány béget, -	0
   Valaki nem lelte, hol az ő állása:	0
   Jaj neki, hogy útban Etele meglássa!	0
   Van úgy, az egész nép, mint vert had, elomlik,	0
   Száguldva mezőben szanaszét iramlik:	0
   De, mikép nagy foltja sereges madárnak;	0
   Mind sorba verődnek, mielőtt leszállnak.	0
   Van, hogy egész tábor kapu módra fordul,	0
   Minden csapat éllel meredez a sorbul;	0
   Mint gyermeki játék - csürcsavarintóban,	0
   Sarkon forog egy vég, más szilaj ugróban.	0
   S valamint jó béres kezében az ostor:	0
   Megkanyarul hosszan néha egész had-sor,	0
   Közepin hurkot vet, gyors vége kipattan:	0
   Megérzi bizonnyal, kire majd ez csattan.	0
   Igy a király napról sergét töri napra;	0
   Néha meg álmából éjjel veri talpra,	0
   Esteli éhomra falatozván máskor,	0
   Megriad a kürtszó, első harapáskor.	0
   De, ha nehéz munkán sanyarta eléggé,	0
   Hagy pihenőt közben; becsüli vendéggé,	0
   Bő hússal üdíti, jókedvü itallal:	0
   Ki gondol ilyenkor testi viadallal!	0
   Sok legelő nyáját terelik a pusztán:	0
   Ha levágnak egyet, jő második oztán;	0
   Így rendre gulyáit a nagy sereg éli,	0
   Ura gazdagságát jóllakva dicséri.	0
   Nem is emlegettek ott egyebet nála,	0
   Etele a húnok igazi királya;	0
   A legutolsó is érzi magát jobbnak:	0
   Etele nagyságán gondolja nagyobbnak.	0
   Büszkén valamennyi érzi a hún ember:	0
   Hogy, ki vala csepp víz, ő ezután tenger. -	0
   Így Etelét, mondom, sokat emlegették;	0
   Buda király meghalt, tán el is temették.	0
   És bizony akkor már csak Etelén álla,	0
   Maradni a népnek egyedül királya:	0
   De hite nem szellő, s nem nyil, melyet ellő;	0
   Jó Buda bátyjához szereteti kellő.	0
   Azért mikor a nép immár keze alatt	0
   Betanult eléggé, mint a parancsolat,	0
   Hadait állásban hagyja kivül rendén,	0
   Maga szól Budának, palotába menvén:	0
   "Bátya, ne vedd tőlem e hadi cselt zokon!	0
   Titkomat elzárni vala méltó okom;	0
   Amit adál kardot, néztem, ugyan jó-e?	0
   Megforgattam, ugyan harcolni való-e?	0
   "Jól vág. De te mostan jövel és szemléljed,	0
   Mutasd a seregnek királyi személyed;	0
   Háboru nincs, mondjad, de vadászat s béke:	0
   Teli nemes vaddal a Mátra vidéke."	0
   Szóla, erős kézben melegitve jobbját.	0
   Elméje Budának hányta ezen habját,	0
   Nem tudta, mitévő legyen e dologgal?	0
   Míg Detre kacsintva vágott neki loppal.	0
   Akkor pedig öccsét bízván megölelte,	0
   Szeme könnybe lábadt, repesett a lelke;	0
   Sátor elé mindjárt vezeték fő ménjét,	0
   Mutatta hadának királyi személyét.	0
   Egyszer a had s kétszer Buda szaván forga,	0
   (Öccse, mi jelt adjon, sugván neki sorba');	0
   Seregek bomlását szemlélte csodával,	0
   Mellyet maga intéz jeladó jobbjával.	0
   És nézni tovább még volna talán kedve:	0
   Hanem abbahagyta, csúful megijedve,	0
   Mikor, vele szemben, megeresztett kantár,	0
   S hegyezett kopjával, tör vala egy dandár.	0
   Négy lépésre a had, mint szikla, megállott;	0
   De Buda lelkében gyanu felvillámlott,	0
   S megfutna bizonnyal, ha Etel nem tartja,	0
   Maga is ott állván, s mosolyogván rajta.	0
   Mégsem vala kedve játszani több harcot,	0
   Szégyelte is ezt az iménti kudarcot;	0
   Fenszóval a béke örömét tudatta,	0
   Szájába miképen Etele hős adta.	0
   Hallván pedig a nép hirtelen a békét,	0
   S hajtani hogy meg kell a Mátra vidékét:	0
   Elkezde hadastól ujjongva nevetni,	0
   Etelét ujjongva hosszasan éltetni.	0
   Egy szörnyű kiáltás lőn az egész tábor,	0
   Még a siket föld is rendült bele távol,	0
   Meghallotta nevét az is új urának	0
   Etele, Etele, Etele királynak.	0
   Ő pedig áldozván lakomát a haddal,	0
   Másnap elindítá kora pitymalattal,	0
   Merre felé a Bükk borul és a Mátra -	0
   Hanem e beszédből marad is még hátra.	0
Ötödik ének	0
   Folytatás	0
   Ildikó azonban feljöve, mint hajnal,	0
   Rózsa teljes képpel, szőke arany hajjal;	0
   Jöve napkeletről, hol a hajnal támad;	0
   Fénye, vidámsága Etele urának.	0
   Lágy hintaja himbál szelid paripákon,	0
   Maga henyél selymes, dagadó párnákon;	0
   Mellette a kasban, Aladár ficánkol,	0
   Atyja-felé örvend, szeme, arca lángol.	0
   Két felül a hintón s két sorral utána	0
   Léptet az udvarnak száz-száz deli lyánya;	0
   Földet söpör úszó fátyoluk szegélye,	0
   Arcokat ingerli a lovaglás kéje.	0
   Mint a hadak útja,^[1] vegyesen csillaggal;	0
   Szeli az ég boltját gyöngyhímű szalaggal:	0
   Ugy lepi átlátszón a földet uszályok,	0
   Közzűle ragyogván csillagszemü lyányok.	0
   De arany és kő is ragyog ottan drága,	0
   Lovakon a szerszám futosó világa;	0
   Széjjel az árnyékba, fénye lövell tüzként,	0
   S vissza, ha nap ránéz, meri nézni büszkén.	0
   Görbe tevék hátul, mint óriás lúdak,	0
   Libegő járással hosszu nyakat nyútnak;	0
   Kincs vala, kincs-érő, azokon terhelve,	0
   Sátornemü, szőnyeg, drága szövet, kelme.	0
   Ezután a szolgák, barna vegyes sorral,	0
   Mint valamely árnyék, húzódtak a porral. -	0
   Kit, ahogy elmondám, sátor alól végre-	0
   Szemlél vala Gyöngyvér, Buda felesége.	0
   Nézte alattomba, sátora szűk nyitján,	0
   Állva belül vastag, lefolyó kárpitján;	0
   Puha kezecskéit összecsapá rajta,	0
   S akaratlan egy szót száján kiszalajta:	0
   "Ki hát ez az asszony? miféle királyné?...	0
   Mintha nem is volna, több nála, királyné!	0
   Ő pedig az volna, született neméből,	0
   S nem tegnapi pille Buda kegyelméből!"	0
   Etele pedig már ölben Aladárját,	0
   S bévitte karöltve maga édes párját;	0
   Széjjel a lánykákat palotába küldvén,	0
   Így monda nejének, vele szemben ülvén:	0
   "Beh szép vagy, öröm vagy, én gyönyörüségem!	0
   Bizony, annál is még szebb vagy te ma nékem,	0
   Mikor első ízben palotámba jöttél,	0
   Világ szép asszonya, te az enyim lettél.	0
   "Akkor is ám kérők hada gyült miattad,	0
   Noha első férjed' sápadva sirattad;	0
   Vitéz fejedelmek, világi leventék	0
   Kincses ajánlattal szerelmök izenték.	0
   "De te, gyermek-özvegy, Szigfrid után sirtál,	0
   Másnak szerelemre soha meg se' nyiltál;	0
   Valamint a bimbó vissza ölét zárja,	0
   Ha korán-hév napnak elhagyta sugárja.	0
   "Te is úgy maradtál napod kora szüntén,	0
   Hervadva szerelmed hamari eltüntén,	0
   Mielőtt még tudtad, igazán tanultad:	0
   Úgy kelle siratnod valamint elmultat.	0
   "De mióta lettél édes feleségem,	0
   Minden ölelésre gyönyörübb vagy nékem,	0
   Mert szép ködös arccal, könnybeborult szemmel -	0
   Legszebb pedig a nő piros szerelemmel.	0
   "Nyílj hát, teljesedjél, és rózsa-virágom!	0
   Boríts leveliddel, puha boldogságom!	0
   Szívja soká, szívja szép ajkad ez ajjak!	0
   Kedvem lenne ma, hogy öleden meghaljak."	0
   Nem felel az asszony semmit ezen szókra,	0
   Csak tüzes orcáját engedi a csókra,	0
   Félig nyílt szemeit, pici gödrös állát,	0
   Gömbölyű két karját, síma fehér vállát.	0
   Így múlatozának egymás örömében,	0
   Valamíg a hév nap dele járt az égen;	0
   Paripáktól ekkor Aladárt behozták:	0
   Szerelemben azt is majd kétfelé oszták.	0
   Fel, magosan, apja dobta kicsiny terhét,	0
   Kacagott a gyermek, s lihegé: "egyszer még!"	0
   Anyja pedig szemmel kísérte ijedten,	0
   Mégis azért büszkén, hogy fia nem retten.	0
   Majd apja, emelvén keze' paizsára:	0
   "Nőj nagyot - elkezdé - hunok nagy királya:	0
   És - mint fiatal lomb fedi törzsökét el:	0
   Híred az enyémet árnyazza sötéttel!"	0
   Igy szóla; s az asszony sírta örömkönnyét,	0
   Azután választá ragyogóbb öltönyjét,	0
   Mert ideje volt már Gyöngyvérhez is menni,	0
   Nagyobbik urához^[2] illett beköszönni.	0
   Ajándékit elébb küldé bizonyostul:	0
   Három teve terhét, csuda állatostul,	0
   Mint déli homokból hozták vala nem rég	0
   Lágy Perzsia gyapját, hindu szövött selymét.	0
   Így azután mentek Buda hőshöz által,	0
   Hol fennlaka díszlik faragott korláttal;	0
   Jó Buda Gyöngyvérrel sietett eléjök,	0
   Gádor előtt várta királyi személyök'.	0
   Hamar a két asszony szeme összevillant,	0
   De csak amíg ember frissen egyet pillant,	0
   Hidegen egymásnak azalatt benyelték	0
   Ruháit, alakját, egész teste-lelkét.	0
   Akkor Buda nője messze kitárt karral	0
   Fogadá vendégét nagy csók-zivatarral;	0
   Ilda is ángyának örvend vala szintén,	0
   Szavainak mézes csemegéjét hintvén.	0
   Majd Aladárt Gyöngyvér kapta megint ölre,	0
   (Bútt emez a csóktól, helyét letörölve;)	0
   Dícsérte milyen nagy, dícsérte milyen szép;	0
   "Boldog anya - mondá - fiad oly igen szép!	0
   "Megveri nézéssel szemem, attól félek.	0
   De jer palotámba, mi legyünk testvérek."	0
   Mondván, bevezette. Utánok azonnal	0
   Mene a két férfi, nyájas nyugalommal.	0
   Ekkor Etel, látván Buda nője tettit,	0
   Micsoda jósággal szeretik szerettit,	0
   Nagy szíve örömmel teljesedék rája,	0
   S így szóla, előre mosolyogván szája:	0
   "Hej, mire gondoltam én eme hadköltést?	0
   Asszonyainknak, lám, szerzek időtöltést,	0
   Lengő sátor alatt, hűs Mátra berekben,	0
   Valamíg a hév nap nyári tüze rekken.	0
   "Nosza hát induljunk hajnali harmattal,	0
   Udvari népestül, az egész nő-haddal,	0
   Lássák a vadászat riadalmas sorját,	0
   Ülvén lakomával büszke vadak torját..."	0
   Tapsolt az örömtül Buda felesége,	0
   Buda sem lelvén szót hamar ellenébe; -	0
   Lovalák az udvart nagy bontakozásnak,	0
   Hogy hajnali hűssel megeredjen másnap.	0
   Ott eleven sürgés mindenfele pezsdül,	0
   Göngyölík a sátort rúddal, cövekestül,	0
   Szőnyegeket szednek, drága vagyont, össze,	0
   Térdelik a málhát, ügyesen kötözve.	0
   Arany-ezüst készség van egész halommal,	0
   Lót-fut a vén sáfár: mit tegyen e lommal?	0
   Poharak, medencék, tálak özön fénye,	0
   Föld-ette királyok lakozó edénye,	0
   Az asszonyi nép is gondba' fejét főzi,	0
   Kicsiért nagy felleg homlokát redőzi,	0
   Sok majd csak az úton jut eszébe reggel,	0
   Marad a szükséges, viszi ami nem kell.	0
   Bontják szolga-cseléd a sok teli vermet	0
   Benne arany köles, buja földben termett;	0
   Boza italt, kámot,^[3] bort is vele bőven;	0
   Dús lakomák lelkét, emelik tömlőben.	0
   Szerszám szanaszéjjel tisztul ragyogóra,	0
   Hintó vala készen, kötni mokány lóra;	0
   Málha-barom békón; paripát vakarnak:	0
   Keze-lába termett az egész udvarnak.	0
   Egy rakodó vásár egész Budaszállás,	0
   Kinek jut eszébe étel, ital, hálás?	0
   Fáklya futó fénye éjjel is ott jár még,	0
   S bukdosik egymásba sok fekete árnyék. -	0
   Másnap, hogy elértek zöld Mátra tövébe,	0
   Sátraikat vonták egymás közelébe,	0
   Buda kerek halmon, öccse alább kissé;	0
   Bő patak a helyet teszi vala frissé.	0
   Lentebb a lapályon, boruló tölgyesben	0
   Nyüzsgött az egész had, mint valamely lesben,	0
   Füstbokor itt és ott tapad az erdőre	0
   Mint mikor a hegyek pipálnak esőre.	0
   Még az-nap az útat s éjjel kipihenték;	0
   Etel pedig osztá a vadászat rendét:	0
   Gyors paripán a völgy zugait bejárta,	0
   Vagy nézte magasból, merre dül a Mátra.	0
   S mint aratók pásztát nagy szél gabonában	0
   Hogy' fognak, az áldást terelik sorjában:	0
   Egy darab ott áll még, itt kopasz a tarló,	0
   Hódítja csapánkint az emésztő sarló:	0
   Etel is a Mátrát osztja fel akképen,	0
   Hegyre hegyet készül meghajtani szépen,	0
   Nagy rengeteg erdőt nyomni körül haddal,	0
   Ugy bánni el oztán közepütt a vaddal.	0
   Vad el ne osonjon, rendeli az alyban,	0
   De vadászni beljebb tilos a karajban;	0
   Mindenkor az első "Buda király vadja" -	0
   Maga is Budának ezt a fogást hagyja.	0
   Így adva parancsát holnapi reggelre:	0
   Akkor hada bomlott, kiki rendelt helyre;	0
   Maga is bátyjával paripára mozdul,	0
   Solymászni fehérnép velük együtt buzdul.	0
   Megharsan a völgyben hajtók riadása,	0
   Nincs földön, egen sincs, vadnak maradása,	0
   Földön veri gyors nyíl, veri égen sólyom;	0
   Szárnya, sebes lába nehezül, mint ólom.	0
   Amaz örök csendet veszi lárma közre,	0
   Levegő a zajtól egyre szorúl össze;	0
   Lárma, paizscsörgés, ördögi huj! huj!^[4] szó:	0
   Félelem a vadnak ez idegen uj szó.	0
   Ekkor Buda bátyját Etele kinálja,	0
   Első a vadak közt hunok nagy királya,	0
   Ugy Etele oztán, s mind a nemek főbbi;	0
   Iszonyu öldöklést tesz végre a többi.	0
   Hej, micsoda zsákmány aznap esett halva!	0
   Medve, bölény, farkas; rőt-vad egész halma;	0
   Láncsákon az erdő halottjait hordják,	0
   Késő öreg éjjel fenn ülik a torját.	0
   Sürög a had népe nagy máglya tüzeknél;	0
   Nyárson egész marhát forgatnak ezeknél:	0
   Busa bölényt, szarvast. Megcsappan a tömlő;	0
   Zendül rege és dal, édesdeden ömlő.	0
   Buda is sátrában múlatoz Etellel,	0
   Menye,^[5] Hilda asszony kínálja kehellyel,	0
   Gyöngyvér pedig szolgál kisebbik-urának,	0
   Szava szíve nyájas hunok asszonyának.	0
   Pendül azonközben hegedősök kobza,	0
   Emlékezetűl a régi regét hozza,	0
   Hunor, Magyar ősről zeng a dal beszéde,	0
   Kiktől ered a hún és magyar ág népe.	0
   Hogy kerekedtek fel öreg Ázsiából,	0
   Isten-csuda által, öseik honából,	0
   Gímvad után szittya földre mikép jöttek,	0
   Hol magyar és hún nép törzs-atyjai lettek.	0
   Így lobog a jókedv az egész táborbul,	0
   Míg rúddal az égnek szekere lefordul;	0
   Azután a máglyák tüzei lankadnak,	0
   Kevés nesze hallik a pihenő hadnak.	0
   De Hunort a szép dal fölverte kobozzán,	0
   Eljő, ivadékát firól-fira hozván;	0
   Léptök után a lomb megsuhan ott és itt;	0
   Szent a manók éje: fű, fa, virág csitt! csitt!...	0
   ^[1] Tejút az égen. A. J.	0
   ^[2] A nőnek férje bátyja. A. J.	0
   ^[3] Mint a hún és kún népek itala emlegettetik a krónikák által.	0
   Kölesből erjesztett sörféle folyadék. A. J.	0
   ^[4] Egyike a legrégibb történeti szavainknak. Mint csatakiáltást	0
   adja krónikánk, a régi magyarok szájába: "diabolica huj! huj!	0
   exclamatio." A. J.	0
   ^[5] Menye, olykor az idősebb fivérnek az öcse' felesége, más kifejező	0
   szó hiányában. Egyébiránt a nurust jelnti rendesen. A. J.	0
Hatodik ének	0
   Rege a csodaszarvasról	0
   Száll a madár, ágrul ágra,	0
   Száll az ének, szájrul szájra;	0
   Fű kizöldül ó sirhanton,	0
   Bajnok ébred hősi lanton.	0
   Vadat űzni feljövének	0
   Hős fiai szép Enéhnek:	0
   Hunor s Magyar, két dalia,	0
   Két egytestvér, Ménrót fia.	0
   Ötven-ötven jó leventét	0
   Kiszemeltek, hogy követnék;	0
   Mint valamely véres hadra,	0
   Fegyverkeztek könnyü vadra.	0
   Vad előttük vérbe fekszik,	0
   Őz vagy szarvas nem menekszik;	0
   Elejtették már a hímet -,	0
   Üldözik a szarvas-gímet.	0
   Gím után ők egyre törnek	0
   Puszta martján sós tengernek,	0
   Hol a farkas, hol a medve	0
   Sohasem járt, eltévedne.	0
   De a párduc, vad oroszlán	0
   Végig üvölt a nagy pusztán,	0
   Sárga tigris ott kölykezik,	0
   Fiát eszi ha éhezik.	0
   Száll a madár, száll az ének	0
   Két fiáról szép Enéhnek;	0
   Zengő madár ágrul ágra,	0
   Zengő ének szájrul szájra.	0
   Már a nap is lemenőben,	0
   Tüzet rakott a felhőben;	0
   Ők a szarvast egyre űzik, -	0
   Alkonyatkor ím eltűnik.	0
   Értek vala éjszakára	0
   Kur vizének a partjára;	0
   Folyóvíznek partja mellett	0
   Paripájok jól legelhet.	0
   Monda Hunor: itt leszálljunk,	0
   Megitassunk, meg is háljunk;	0
   Monda Magyar: víradattal	0
   Visszatérjünk a csapattal. -	0
   Haj, vitézek! haj, leventék!	0
   Micsoda föld ez a vidék,	0
   Hogy itt a nap száll keletre?	0
   Nem, mint máshol, naplementre?	0
   Szólt egy bajnok: én úgy nézem,	0
   Hogy lement az déli részen.	0
   Szólt egy másik: nem gondolnám:	0
   Ott vöröslik éjszak ormán.	0
   Folyamparton ők leszálltak,	0
   Megitattak, meg is háltak,	0
   Hogy majd reggel, víradattal	0
   Hazatérnek a csapattal.	0
   Szellő támad hűs hajnalra,	0
   Bíborodik az ég alja;	0
   Hát a szarvas nagy-merészen	0
   Ott szökdécsel, túl a vízen.	0
   Száll a madár, száll az ének	0
   Két fiáról szép Enéhnek;	0
   Zengő madár ágrul ágra,	0
   Zengő ének szájrul szájra.	0
   Nosza rajta, gyors legények!	0
   Érjük utól azt a gímet.	0
   És - akarva, akaratlan -	0
   Űzik ismét szakadatlan.	0
   Kur folyót ők átalúszták,	0
   Még vadabbak ott a puszták,	0
   Ember ottan egy füszálat,	0
   Egy csöpp vizet nem találhat.	0
   A föld háta fölomolván,	0
   Szíksót izzad csupasz ormán,	0
   Forrás vize nem iható,	0
   Kénköves bűzt lehel a tó.	0
   Forrás keble olajt buzog;	0
   Itt is, ott is égnek azok,	0
   Mint sok őrtűz setét éjjel	0
   Lobban a láng szerteszéjjel.	0
   Minden este bánva bánják,	0
   Hogy e vadat mér' kivánják,	0
   Mért is űzik egyre, nyomba,	0
   Tévelyítő bús vadonba.	0
   Mégis, mégis, ha reggel lett,	0
   A gímszarvast űzni kellett,	0
   Mint töviset szél játéka;	0
   Mint madarat az árnyéka.	0
   Száll a madár, száll az ének	0
   Két fiáról szép Enéhnek;	0
   Zengő madár ágrul ágra,	0
   Zengő ének szájrul szájra.	0
   Vadont s a Dont ők felverik	0
   A Meóti kis tengerig;	0
   Süppedékes mély tavaknak	0
   Szigetére ők behatnak.	0
   Ott a szarvas, mint a pára	0
   - Köd előtte, köd utána -	0
   Míg az ember széjjelnézne:	0
   Szemök elől elenyésze.	0
   Hóha! hóha! hol van a vad?...	0
   Egy kiáltja: ihon szalad!	0
   Más kiáltja: itt van, itten!	0
   A harmadik: sehol sincsen!	0
   Minden zugot megüldöznek,	0
   Minden bokrot átaldöfnek;	0
   Gyík ha rezzen; fajd ha rebben:	0
   De a gímvad nincs ezekben.	0
   Szóla Magyar: hej! ki tudja	0
   Merre van, a hazánk útja?	0
   Kerek az ég mindenfelé -	0
   Anyám, anyám, meghalsz belé!	0
   Szóla Hunor: itt maradjunk!	0
   Tanyát verjünk; itthon vagyunk:	0
   Selyem a fű, édes a víz,	0
   Fa-odúból csöpög a méz.	0
   Kék folyam ad fényes halat,	0
   Vörhenyő vad ízes falat,	0
   Feszes az íj, sebes a nyíl,	0
   Harckalandon zsákmány a díj.	0
   Száll a madár, száll az ének	0
   Két fiáról szép Enéhnek;	0
   Zengő madár ágrul ágra,	0
   Zengő ének szájrul szájra.	0
   Hogy elúntak otthon űlni,	0
   Halat csalni, őzet űzni:	0
   Új kalandra, szebb csatára	0
   Ereszkedtek a pusztára.	0
   Puszta földön, sík fenyéren	0
   Zene hallik sötét éjen,	0
   Zene, síp, dob, mély vadonban,	0
   Mintha égből, mint álomban.	0
   Tündér lyányok ottan laknak,	0
   Táncot ropnak, úgy mulatnak.	0
   Szőve ködbül sátoruk van:	0
   Ugy mulatnak sátorukban.	0
   Férfi egy sincs közelébe';	0
   De a földi lyányok szépe,	0
   Lyányai Belárnak, Dúlnak,	0
   Tündérséget ott tanúlnak.	0
   Dúl királyé, legszebb, kettő;	0
   Agg Beláré tizenkettő;	0
   Összesen mind: száz meg kettő	0
   A tündérré válni kezdő.	0
   Kemény próba: férfit ölni,	0
   Kilenc ifjat megbüvölni,	0
   Szerelemre csalogatni,	0
   Szerelemtől szűz maradni.	0
   Így tanulnak tündérséget,	0
   Szívszakasztó mesterséget:	0
   Minden éjjel számot adnak,	0
   S minden éjjel úgy vigadnak.	0
   Száll a madár, száll az ének	0
   Két fiáról szép Enéhnek;	0
   Zengő madár ágrul ágra,	0
   Zengő ének szájrul szájra.	0
   Hang után ők, szembe széllel,	0
   Fény után ők, födve éjjel,	0
   Mennek óvást, mennek árnyon;	0
   Ki lepkét fog, lopva járjon.	0
   Monda Magyar: ez a síp-hang,	0
   Bátya, bennem végig csikland;	0
   Monda Hunor: vérem' hatja,	0
   Szűzek árnya-fordulatja.	0
   Haj vitézek! haj elébe!	0
   Kiki egyet az ölébe!	0
   Vigyük haza asszonyunkat;	0
   Fújja felszél a nyomunkat.	0
   Sarkantyúba lovat vesznek,	0
   Kantárszárat megeresztnek;	0
   A leányság bent, a körbe' -	0
   Mind a körbe', sok az ölbe'.	0
   Nagy sikoltás erre támad,	0
   Futna széjjel a leányhad;	0
   Elől tűzbe, hátul vízbe,	0
   Mindenkép jut férfi kézbe.	0
   Tündér lyányok ott eltűntek,	0
   Szárnyok lévén elrepűltek;	0
   De a többi hova legyen?	0
   Földbe bújjon? elsülyedjen?...	0
   Abbul immár nincsen semmi:	0
   Szűzi daccal tündér lenni;	0
   Vágtat a ló, és a pusztán	0
   Nagy üres éj hallgat oztán.	0
   Száll a madár, száll az ének	0
   Két fiáról szép Enéhnek.	0
   Zengő madár ágrul ágra,	0
   Zengő ének szájrul szájra.	0
   Dúl leányi, a legszebbek,	0
   Hunor, Magyar nője lettek;	0
   S a leventék, épen, százan,	0
   Megosztoztak mind a százon.	0
   Büszke lyányok ott idővel	0
   Megbékéltek asszony-fővel;	0
   Haza többé nem készültek;	0
   Engesztelni fiat szültek.	0
   Tó szigetje édes honná,	0
   Sátoruk lőn szép otthonná,	0
   Ágyok áldott nyúgalommá:	0
   Nincs egyéb, mi őket vonná.	0
   Fiat szűltek hősi nemre,	0
   Szép leányt is szerelemre;	0
   Dali törzsnek ifju ágot,	0
   Maguk helyett szűz virágot.	0
   Hős fiakból ketten-ketten,	0
   Két vezéré kétszer-ketten,	0
   Feje lőn mind egy-egy nemnek	0
   Száznyolc ágra ezek mennek.	0
   Hunor ága hún fajt nemzett,	0
   Magyaré a magyar nemzet;	0
   Szaporaság lőn temérdek;	0
   A szigetben nem is fértek.	0
   Szittya földet elözönlék,	0
   Dúl királynak dús örökjét; -	0
   És azóta, hősök párja!	0
   Híretek száll szájrul szájra.	0
Hetedik ének	0
   A követség	0
   Követje azonban keleti császárnak	0
   Lőn tiszteletére Etele királynak;	0
   Ura üdvözlését gyors paripán hozta,	0
   Társaival útján Etelét nyomozta.	0
   Föl, Mátra hegyébe, kalauzzal jöttek,	0
   Csergét,^[1] különállót, a völgyben ütöttek;	0
   Azután, Budáról se hallva, se kérdve,	0
   Indultak Etelnek a tiszteletére.	0
   Fényes ajándékot hoztak vala bőven,	0
   Fegyvert is, aranyban gazdagot és kőben,	0
   Pénzt is egész terhet; rajta van az érték	0
   Ahogy az erszénnyel fontszámra kimérték.	0
   Sátorba nyitottak, engedelem nyervén;	0
   Szólt az előljáró maga ékes nyelvén;	0
   Etele a szókat érti vala folyvást;	0
   De azért kívánta, magyarázza tolmács.	0
   "Én uram, a császár - amaz így beszéle -	0
   Küldi ajándékát s üzenetit véle:	0
   Izeni hűségét, tiszta barátságát,	0
   Hívja szövetségre a hunok országát.	0
   "Messzefutó hírét hallotta nevednek,	0
   S hogy ura volnál már az egész nemzetnek;	0
   Örömét e dolgon, meghagyta, jelentsék	0
   Szolgái előtted, kívánva szerencsét.	0
   "Nem akar ő, mondja, veled élni hadban,	0
   Akar ő szomszédi kegyes indulatban;	0
   Vásárt Duna mentén városaiban nyit,	0
   Valahány tenéked tetsző leszen, annyit.	0
   "Rokoni jóvoltát máskép is ajánlja,	0
   Testvére gyanánt lesz a hunok királya;	0
   Ajándékban is ő lel gyakori módot;	0
   Vagy ha talán kérnél esztendei zsoldot -	0
   "Adaját megadná, (szavait cseréli,	0
   Átszúrván Etele szemének az éli;)	0
   Fegyvert birodalma részére ha fognál,	0
   Hírben, nyereségben tőle gyarapodnál.	0
   "Hallá közelebbről hada összes költét,	0
   Mellyel a szomszédok füleit megtöltéd:	0
   Nem tudja, ki ellen nagy sereged készül;	0
   De követségünkben, halld, mit izen részül:	0
   "Ország a tiéddel megy amott hosszába',	0
   Jobbkézre melyet hágy a lefutó Száva:	0
   Népe, az illirség, s ki lakik az helyen,	0
   Felzendült uram és az ő urok ellen.	0
   "Császár letapodná fejöket egy topban,	0
   De hada másutt kell, mindenfele jobban;	0
   S gondjai hit dolgán éj-nap betegednek,	0
   Máglyára menendő van annyi eretnek.	0
   "Ha hát - ez uramnak üzeneti hozzád -	0
   Kész engedelemre pártosait hoznád:	0
   Ebből te is, ő is, vonnál nyereséget;	0
   Megbízva mi jöttünk ezen alku végett." -	0
   Követek szavát így Etele megérté;	0
   Buda királynál ha voltak-e már? kérdé;	0
   S miután a szólnok választ ada nemmel,	0
   Így feddi, keményen összekapott szemmel;	0
   "Tudnia császárnak illő, s követének,	0
   Valamíg a húnok fejedelmi élnek;	0
   Senkise' hallá még Buda király holtát,	0
   Legfelyül intézi hunok összes dolgát.	0
   "No tehát őhozzá mentek ezen nyomban,	0
   Ajándékkal is őt kéritek azonban;	0
   Magam is ott lészek, ami engem illet,	0
   Társa lévén, hű kard az oldala mellett."	0
   "Erre lehajolván a követek mélyen,	0
   Szabad-e, az első kéri, hogy beszéljen?	0
   S miután a király engedte, joházva^[2]	0
   Csendesen így szólott halkal magyarázva:	0
   "Buda királlyal - mond - ebbe' közünk semmi.	0
   Császár Eteléhez parancsola menni.	0
   Célt sehol, úgy mondá, ha nála nem érünk;	0
   Vele nem férkezvén, inkább hazatérünk.	0
   "Ki fogóznék, úgymond; töveszagadt ághoz?	0
   Omló hegyi kőhöz, kövi gyér indához? -	0
   Buda már volt, ami. Etele a »lészen«.	0
   Bocsáss meg, uram, hogy kimondtam egészen."	0
   Etele az ily szót látszik vala unni,	0
   Mégis szíve szerént nem bírt haragunni;	0
   Ellenes indúlat percenetig vívja;	0
   Jőjenek - igy végzé - mikor ismét hívja. -	0
   Maga pedig menvén Buda hőshöz által,	0
   Jöttire a bátyja megfordula háttal,	0
   S hogy szólani kezde, akkor is az görbén	0
   A semmibe nézett, és monda kitörvén:	0
   "De minek futsz hozzám, dicsekedni ezzel?	0
   Gőgös Etel, látom, mily célra törekszel!	0
   Követek dolgában mit tudok én tenni!...	0
   Nem vagyok én társad, nem vagyok én semmi.	0
   "Oh! bár e világon élve ne is járnék,	0
   Látni magam' fogytát, mint reggeli árnyék;	0
   Hadd nyelne be mindent, nosza csak hadd falna,	0
   Kinek egy hörpentés a világ hatalma!	0
   "Itt nézem, aléltan, türelemmel, békén;	0
   S kérdem fölijedve: én vagyok-e még én?	0
   Ha! vagy az a más ült helyibe az énnek?	0
   Lettem örökömben hazajáró lélek?	0
   "De azért se! mondom. Én mondom: azért se!	0
   Ollyat riadok, hogy mindenki megértse:	0
   Jogomat kivánom, eskü szerént. Vagy - vagy!...	0
   Máskép szakad a húr: ami valál, az vagy."	0
   Felforra Etelnek hirtelen a vére,	0
   Zúgó patakokban ömlött a fejére;	0
   Mint malom örvényzett két füle, - s az ajka	0
   Reszket vala kissé, meg a szó is rajta:	0
   "Eszeveszett, hallgass; vízeszü, oktalan,	0
   Gyáva, gyanús lelkű, pulya, boldogtalan!	0
   Mintha nekem járni volna okom görbén,	0
   Ha kaján elmével hitemet megtörném!	0
   "Mi vagy te?... aszott fű pelyhe az út mellett,	0
   Gyönge akaratom neki a lehellet!...	0
   Akarom: volt, nincs... majd!" - Ezzel mene gyorsan.	0
   Mint mikor az égnek villámtüze harsan.	0
   Követeket mingyár' küldi Etellakra,	0
   Ott udvara lévén, fejedelmi lakja;	0
   Küldi kalaúznak gyors ménü futárját;	0
   Jó gondviselésben, alkura, ott várják.	0
   Maga bús felhőkint hömpölyög és zordon;	0
   Köde haragjának esik az-nap folyton,	0
   Estefelé tisztul. Kezd szállni magába,	0
   Reggel mene önként Buda sátorába:	0
   "Bátya! tüzes voltam, mert marcona voltál,	0
   Rettenetes váddal iszonyún vádoltál:	0
   Jöttem kezet adni s kérni, feledségre,	0
   Hanem a beszédem halljad előbb végre.	0
   "Igazságtalanúl, engem itélsz abban;	0
   Hogy irántad volnék ravasz indulatban!	0
   Követek hibáját magam is feddettem, -	0
   Ők még se' akarván, én ide siettem.	0
   "Császár, igaz, őket hozzád nem utalta,	0
   Egyenest énhozzám jőni parancsolta:	0
   Tán mivel én a had folyamát intézem; -	0
   Akárhogy akármint: benne semmi részem.	0
   "Ajándékot is ők valamennyit hoztak,	0
   Én kétfele raktam jó-eleve aztat,	0
   Sátromban azóta felezetten áll az:	0
   Én voltam az osztó: te jövel és válassz.	0
   "Vagy te felezd újból, s nekem add válaszra.^[3]	0
   De nem ennyi, testvér, e követség haszna,	0
   Nem arany és a kő, mely becsesebb annál:	0
   Drágább e szövetség kőnél meg aranynál.	0
   "Kincs van elég, vagy lesz mindenkor a hadban,	0
   Hanem ily szerződés ára-megadhatlan:	0
   Omló birodalmat jobb védeni néppel,	0
   Hogysem erőfogytig hadakozni éppel.	0
   "Ki rám szorul egyszer, az köteles szolgám,	0
   Kényemre azontul fordítok a dolgán;	0
   Ki az én erőmön szokta meg a járást,	0
   Nem tud maga lábán, elesik mindjárást.	0
   "Vádolsz, hatalomra vagyok igen kapzsi!	0
   Ugy van, de az ok nem köznép hiu tapsi:	0
   Akarom, terjedjen húnok birodalma,	0
   Gyökerit más földre bocsássa hatalma.	0
   "Hatalom, mint a víz, vagy apad, vagy árad,	0
   Soha középszerben tespedve nem állhat;	0
   Ország, ha erőtlen növekedni, már fogy -	0
   Nyakadba is omlik, támasszad akárhogy.	0
   "Császár dolgait én, kémek után; hallom:	0
   Azért követekkel szerződni javallom;	0
   Teszem is... de, bátya, ne az ellenedre!	0
   Testvér, addsza kezed' józan feleletre!	0
   "Hiszen, ha egyéb nem, a nyereség volna:	0
   Szorítom a császárt éventi adóra,	0
   Meg, hogy az ifjú nép törődik a hadnak,	0
   Zsákmánnyal is onnan kiki gazdagodnak.	0
   "No hát, az okos szón engedve tanácsod,	0
   Akaratom légyen a te megbízásod;	0
   Ne mondja, ki látja: vér dacol a vérnek:	0
   Etele és Buda együvé nem férnek."	0
   Így szóla, erővel, de azér' nyugottan.	0
   Buda kezét nyujtá hallgatva legottan,	0
   Nem, mintha szavának értené a mélyét,	0
   De mert maga fölött érezte személyét.	0
   Azt látja, hogy öccse kínálja felesnek,	0
   Hasznot is a harcból, gondolja, keresnek;	0
   Tennap, igaz, bántá: de hiszen megkérte;	0
   Könnyebb hagynia, mint haragunni érte.	0
   Valaki már azt is meghozta fülébe,	0
   Öccse hogyan mordult követek elébe.	0
   Így, lassan, melegebb bizalomra zsendül,	0
   Valamint a holt szén gerjed eleventül.	0
   Akkor Etel, bátyját fogva erős kézen,	0
   Kereste szemét, hogy az övébe nézzen;	0
   Buda nyilt tükrébe odanéz e szemnek:	0
   S immár az Etele sátra felé mennek.	0
   Kiket amint Gyöngyvér sátor alól ketten^[4]	0
   Megláta kijőni nyájas szeretetben,	0
   Szép nagy barna szemét váltotta nagyobbra	0
   S áll vala, mint bálvány tovanéző szobra.	0
   Buda is megfordult, hogy visszatekintsen,	0
   És monda nejének: "Jöszte velünk, kincsem;	0
   Tegnap se' valál tán jó Hilda öcsédnél,^[5]	0
   Rest asszony! pedig, ím, hármat alig lépnél.	0
   "Reszketsz, tudom azt is, gyermek Aladárért,	0
   Volna fiunk ollyan, te nem adnád árért,	0
   Arany-ezüstér' nem, az egész világért:	0
   De hiába esdünk ilyen boldogságért.	0
   "Jer hát, Aladárral magadat múlassad	0
   Ilda unalmát is mindennap oszlassad;	0
   Hiszen akár együtt volnál vele mindég:	0
   Te vagy a gazd'asszony, ő szeretett vendég."	0
   Indult a királyné Buda e szavára,	0
   Menet mosolyogván kisebbik-urára, -	0
   Bár esze megáll, oly csoda történt e nap:	0
   Mert elpanaszolta Buda néki tennap.	0
   Hanem Ilda semmit nem tud vala ebben,	0
   Csak, hogy urát tegnap látta nehéz kedvben.	0
   Most, fia képéhez piros ábrázatját	0
   Lehajtva, mutatta messziről az atyját.	0
   Mint rózsabokorból riad a madárka,	0
   Szép anyja öléről fut, fut Aladárka;	0
   A bokor ott guggol, keble marad tárván,	0
   Kisded szökevényét hű fészkire várván.	0
   S mint fürjike apró lábait a fűben.	0
   Szaporázza léptét a fiú sürűbben,	0
   Egyenest apjának szalad a szép gyermek,	0
   Gondolja, no mingyárt az ölében termek.	0
   De mikép pillangót lebegő csuklyával,	0
   Ugrik elő Gyöngyvér lepni le csókjával,	0
   Sejti az a cselt már és félre csapódik,	0
   Lába tekervényes szaladásra oldik.	0
   Ángya pedig űzi hő gerjedelemben,	0
   Csókszomja kidűl a nagy fekete szemben;	0
   Ilda kacag tulról könnye szakadtáig,	0
   S fájó nevetésben elfárad odáig.	0
   Mire odaért, már biztos menedékből	0
   Mosolyog a gyermek, az atyja öléből;	0
   Nénje-felé, oldalt, ravaszul mosolygott;	0
   Gyöngyvér komoly arccal rösteli a dolgot.	0
   "Szállsz le hamar onnan! - Ilda fiát feddi -	0
   Rossz gyerek! illő ez? ilyet cselekedni?	0
   Megköveted mingyár' szerető nénédet!..."	0
   Fogadá a gyermek könnyen a beszédet.	0
   Célját hogy elérte, nem bánja továbbá,	0
   Hagyja magát tenni béketürő bábbá,	0
   Engedi Gyöngyvérnek oda minden részen	0
   Borítani csókkal - hazavinni kézen.	0
   Otthon egész estig gyönyörűn mulattak,	0
   Ez nap örömére nagy lakozást laktak	0
   Egyben ama két hős, meg a felesége; -	0
   Buda és Etel közt így lett meg a béke.	0
   ^[1] Sátorféle. Perzsa szó, valamint a sátor is. Emlékíróinknál is	0
   fordul elő, ily összetételben: csergesátor. A. J.	0
   ^[2] A fentebbi joh szótul, annyi, mintha szivedzik, szivedezik volna:	0
   azaz enyhül, engesztelődik. E származtatást méltóbbnak tartom,	0
   mint juhászodik; (mert a juhász szelíd ember!), annyival inkább,	0
   mert vidékemen a nép nem mondja: juhászodik, hanem juhádzik, vagy	0
   juházik, ami nyilván más eredetre utal. (A szekér juha is hihetően	0
   joha volt, belrésze.) A. J.	0
   ^[3] Válasz. Nemcsak felelet (ez a régieknél: választ), vagy elválasztó	0
   valami, hanem választás is. (L. Szabó D. "Kisded szótár.") A. J.	0
   ^[4] Azaz: Kettőjüket. Így használva már a XVI. századbeli "Adhortatio	0
   mulierum" című gúnyversben. "Ha minket isten ketten (kettőnket)	0
   összebír." A. J.	0
   ^[5] Fiatabb nő az idősbnek öcs. Innen az öcsémasszony is. A. J.	0
Nyolcadik ének	0
   Etele álmot lát	0
   Szóla pohár közben Etele Budának:	0
   "Két nap pihenő volt a Mátra vadának,	0
   Reggel ahoz lássunk, mert az idő kedvez,	0
   Kell annak utána hadi készülethez.	0
   "Vissza Etellakról, alkudozás végett,	0
   Én ide fordítom majd a követséget,	0
   Folyamát hogy lássad, és hogy mire végzem;	0
   Mindennap előtted elmondom egészen.	0
   "Azalatt a bércek rengetegit másszuk,	0
   Szaporán a hűs völgy mögeit vadásszuk;	0
   Erre idő két hét telik, avagy három,	0
   Nem ahogy akartam, nem az egész nyáron."	0
   "Jó lesz; hanem igyál! én is iszom - monda	0
   Buda könnyű szívvel - ez a holnap gondja;	0
   Húgom, feleségem, nosza még egy cseppet!	0
   Soha én két asszonyt, sohse' láttam szebbet!	0
   "Mosolyogj rám, puszták két arany almája!	0
   Öreg embernek is a melle kivánja...	0
   De öcsém, ez a bor, veszed észre? jobbúl:	0
   Mintha tejet innám; kicsi nem árt abbul."	0
   Így Buda gondoktól üresíti keblét,	0
   Emeli két kézzel nagy billikom öblét,	0
   Nem teszi le, hanem tartja körülfogván,	0
   Hol erre, hol arra mindig mosolyogván.	0
   Hilda pedig s Gyöngyvér neki nem felelnek;	0
   Simítják kezeit nagyságos Etelnek,	0
   Hogy a vadászatban részt vegyenek ők is,	0
   Sólyom madarakkal az udvari nők is.	0
   Ezek egy asztalhoz űltek vala össze,	0
   Buda az asztalfőn, mellette az öccse,	0
   Alul a két asszony. Hanem egész sor van	0
   Ily kicsi asztalból körül a sátorban.	0
   Öltözve fehérben mind a hunok főbbi	0
   Ott isznak: a táltos, gyula, és a többi;	0
   Detre is ott vígad - négyen egy asztalnál,	0
   Lélekadó bornál, szívemelő dalnál.	0
   Csak Bulcsu vezér űl hitvány kupa mellett,	0
   Borital ujsága őneki nem kellett:	0
   "Apám, nagyapám élt kabala tejével:	0
   Burján leviért, mond, azt nem hagyom én el."	0
   "Ám hadd igya közrend! - Szömöre rivallja -	0
   Hadd fejje lovát, ki maga is vakarja!	0
   Etele királynál bor van elég, bőven:	0
   Igaz daliás kedv terem a szőllőben!	0
   Ritka érc az arany, drága nemes jószág;	0
   Ritka ital a bor: fejedelmek isszák:	0
   Etelének van sok, bora és aranyja:	0
   Kanca-savó, ej! huj! maradhat ebanyja."	0
   De, hogy az est immár behaladt az éjbe,	0
   Etele fölállott, kehely a kezébe':	0
   "Iszom a vendégért. Velem iszik minden;	0
   Akkor lenyugodni kiki haza mengyen.	0
   "Eleget múlattunk. Holnap haj-előre!	0
   Hajnali hajtáson szükség van erőre."	0
   Mondván, kiürité poharát fenékig;	0
   Tetszett is, de nem is, ez a példa nékik.	0
   Eloszoltak mégis - Buda legkésőbben,	0
   Vissza egy-egy szóra fordulva menőben,	0
   Hullatva egyenként ami szivét nyomta:	0
   Míg szeliden Gyöngyvér maga után vonta. -	0
   Ébredj deli hajnal, te rózsa-özönlő!	0
   Már lengeti keblét hűs reggeli szellő;	0
   Ébredj puha fészked melegén, pacsirta!	0
   Már tetszik az égen hajnal elő-pirja.	0
   Támadj koronás nap! már zeng neked a dal;	0
   Serkenj hadi kürtszó, költs sereget zajjal!	0
   Fuvalom, hajnal, kürt, pacsirta had és nap	0
   Ébredjetek mind, mind! Etele ím gyorsabb.	0
   Etele, mint harcra készűle serényen,	0
   Előre a munkát szomjazza keményen;	0
   Nincs dolog őnéki, hogy kicsibe venné:	0
   Így változik a nagy előtte kicsinné.	0
   Most is legelébb jár: intézi a serget,	0
   Szólítja nevenkint, fedd, zaboláz, sürget,	0
   Tudja nevét minden hadi emberének;	0
   Az ő szeme a rend, az ő szava lélek.	0
   S már, mint gombolyagé, fejlik a had vége,	0
   Kötöz emberhálót nagy orom tövébe;	0
   Mérföldeket így a sokaság behurkol:	0
   Azalatt nincs egy pissz, paripa sem horkol.	0
   Buda is már fölkelt riadó kürtszóra,	0
   Tennapi kedvéből jó volna ha volna;	0
   Emberebb a két nő, Ilda meg a másik,	0
   Gúnyolja nyeregből, mily nagyokat ásit.	0
   Szép reggel az asszony: pihenést lehellő	0
   Arca szelid hajnal, fris hajnali szellő,	0
   Puha gyenge harmat, gyümölcs üde hamva;	0
   Szava rigó-ének mélyebb fuvodalma.	0
   Szebb reggel az asszony, paripára szállván,	0
   Övezett köntössel, solyma kerek vállán,	0
   Csalogánykint csattog, vágy, öröm áthatja;	0
   Ügyes ügyetlenség hadi mozdulatja.	0
   De Buda ezt látja, mint a vak a rózsát:	0
   Színére nem örvend, érzi a szúrósát;	0
   Asszonyok ingerlő szava miatt mormog.	0
   Haladnak azonban; túl, nőnek az ormok.	0
   Akkor Etel hajtó seregének jelt ád.	0
   Jel futja be némán az egész völgy nyiltát;	0
   Körül a kurjongás, valamint tűz, gyúlad;	0
   Sor sor után vígyáz; itt nem szabadúl vad.	0
   Fel, csapinós lejtőn, gyalog ifjak törnek,	0
   Őrt a lovasság áll szélein a körnek;	0
   Oda fenn jó-téres, fűnőtte lapály van,	0
   Törpe bogyós bokrok itt-ott a lapályban.	0
   Halljátok először medve vitézségét,	0
   Hogy múlatta Etel s Buda feleségét.	0
   Nagy medve, bozontos, kétlábú, temérdek,	0
   Kezde alátörni amint közel értek.	0
   Bontja meg a hajtók sűrü elő-sorját,	0
   Rázza le nyilvesszőt, valamint pozdorját,	0
   Kelevéz nem járja, ha ütik, nem szédűl,	0
   De ökle csapásin hajtók sora szétdűl.	0
   Kört kör után nyitva, így lefelé ballag,	0
   Oda se' néz hulló kopiának, zajnak,	0
   Százszor is elnyomni azalatt próbálják,	0
   Bömböli nagy garral a maga nótáját.	0
   Vetette magát már lovasok rendére,	0
   Asszonyi nézői hangos ijedtére;	0
   Akkor Etel: "píha! nem kell félni, mondá,	0
   Gyere velem mackó! ha danolsz, táncolj rá."	0
   Van erős pányvája lószőr kötelekből,	0
   Azt medve nyakába hajítja nyeregből,	0
   Markolja keményen, lova után vonja,	0
   Nem menne a medve: de ha Etel mondja!	0
   Szép tágas a völgynek ottan körül öble,	0
   Sarkantyúzza lovát, nyargal vele körbe;	0
   Úgy tetszik; a vadból oda minden vadság,	0
   Nézni a nézőnek csupa egy mulatság.	0
   Így Etel a foglyát fárasztja halálig,	0
   Míg lihegő száján csúf nyelve kimállik,	0
   Futtában a nagy kört szedi összébb-összébb,	0
   Int végre a bajnok, hogy gúzsba kötözzék.	0
   Ilda ezen s Gyöngyvér miután mulattak,	0
   Solymász gyerekikkel a völgybe' maradtak;	0
   Buda pedig fölment, - Etele az ösvény	0
   Lejtőbb menedékit számára keresvén.	0
   Mint mikor a víz-ár Tisza dús lapályát,	0
   Elönti körűl az ég s föld karimáját,	0
   Összefoly ég és víz egy iszonyú gömbbe,	0
   Csak egy sziget-ormó függ ennyi özönbe';	0
   Megtelik az ormó lustos fenevaddal,	0
   Gulya bőgésével, százféle csapattal:	0
   Itt juhoké búvik össze; odább lóé;	0
   Mintha legott bárkát építene Nóé:	0
   E sziget a Mátrán, úgy képzelem, ollyan.	0
   Keresi szegény vad, merre szabadúljon,	0
   Vissza megint nyilraj s veri fénylő kopja	0
   Döngő paizsoknak rettenetes dobja.	0
   Látnál csikasz ordast megűlni haraggal	0
   Szembe, a kör szélén, csiholó fogakkal:	0
   Agyaras disznónak tehetetlen mérgit,	0
   Amint hasogatja bükkfa ezüst kérgit.	0
   Látnál bika bölényt - vele mind a falka -	0
   Rohanni hol egyik, hol a más oldalba;	0
   Remegni középen szép jávor ünőket -	0
   Nem annyira éri ott a zsivaj őket.	0
   Szóla Etel mostan: "Bátya! ne felejtkezz' -	0
   Gímekből amoda könnyű vadat ejthetsz."	0
   Eszmélt Buda erre: neki-hajtá ménjét,	0
   Távoldad az öccse követte személyét.	0
   Ekkor valamennyi tárogató zendül,	0
   Bunkó nagy ütésin fa-bodon dob rendül,	0
   Száz kürt riogástól a levegő lázad:	0
   Jele, hogy beállt a királyi vadászat.	0
   Dámvadat ejthetne s gímet Buda könnyen;	0
   Szégyelli Eteltől, hogy azokra menjen,	0
   Előbbi szavának érezte fulánkját:	0
   Viszi bölény hadra jó fegyvere lángját.	0
   Szemben kopiát hajt nagy bika bölényre,	0
   Mely legelül száguld, borzadva sörénye,	0
   De mámorosan lát, reszket is a jobbja:	0
   Szarva' paizsáról csattan le a kopja.	0
   Megbőszül a vad faj - egyenest Budának!	0
   Ontja meleg bélit szög-sárga lovának,	0
   Ledobban a pára, túl-félre zuhanván,	0
   Buda király combját terhe alá nyomván.	0
   Oh, ha nekem volna most egy szavam ollyan,	0
   Mellyel ez egy percet röviden rajzoljam! -	0
   Etele jól látá Buda nagy veszélyét,	0
   Legközelebb is volt hogy nyujtsa segélyét.	0
   De szörnyű jelenség, rút ördögi Ármány,	0
   Ott terme, király és öccse közé állván,	0
   Torony módra meredt a bajnok elébe,	0
   Irtózatos annak, szemlélni, a képe.	0
   Agyara lóg hosszan, szeme vérben ázik,	0
   Nyelve, miként villám, tüzesen cikázik,	0
   Üstöke lángot hány, övig ér szakálla,	0
   Vértarajos kígyó minden egyes szála.	0
   Paizsa mint kőszál, hegy elő fokszirtja;	0
   Iszonyú pallosát egyik keze tartja,	0
   Buda fejét csonkán rengeti a mással,	0
   Hogy Etelnek dobja szörnyü vigyorgással.	0
   Akkor, mint nap előtt holló hamar elmén,	0
   Röppent el egy árnyék Etel igaz lelkén:	0
   Nem volna-e bátyját jobb hagyni halálra,	0
   Mint hagyni türelmét örökös próbára.	0
   De legott, markolván somfa gerely végét,	0
   Támadja meg Isten gonosz ellenségét:	0
   "Ármány! - riad a hős - emberevő Ármány!	0
   Nehogy magad elbízd, Etelét bevárván.	0
   "Megölni nem öllek: - nem szült anya dögre;	0
   Nyomorítlak sebbel és kínnal örökre" -	0
   Szólott, iramodván a rettenetesnek;	0
   Eltűnt az, a fegyver találta üresnek.	0
   Még jókor a bátyját megvédeni ért el,	0
   Tiporni az állat most akará térddel,	0
   Miután, vérszagtól az egekre síván,	0
   Érlelte a bosszút, melyet állni kíván.	0
   Egy kopjadöféssel a bika leroggyant,	0
   Feketén a vére nagy erővel buggyant;	0
   Megtorlik a többi futtába' halálán,	0
   Mint parti sörényes habok egymás vállán.	0
   Most, valamint hajcsár botja nehéz fáját,	0
   Zúdítá Etele örves buzogányát:	0
   Támad nagy üresség hirtelen a sorba'	0
   S vissza nyomán fordult, elinalt a csorda.	0
   Ezalatt távol sem nézik vala veszteg,	0
   Buda mentésére többen elérkeztek,	0
   Vetni kezét minden sietett a lóra	0
   És lábra segélni a királyt alóla.	0
   Ki, nem nagy ütéssel, ekkép szabadulván,	0
   Megölelte öccsét, nyakába borulván:	0
   "Soha, Etel, soha!..." Ennyit rebeg ajka,	0
   Tudja Etel mégis, mit ért szive rajta.	0
   Akkor bátyja kezét megfogva szelíden:	0
   "Mára nekünk, mondá, ez elég is légyen,	0
   Vadat immár hagyjuk elejteni másnak;	0
   Lássuk, az asszonynép, gyere, hogy solymásznak."	0
   Im azalatt Gyöngyvér s Ilda között ujság,	0
   Történt, semmi okon, csuda háborúság.	0
   Mindenik a solymát gilice madárra	0
   Egyszerre bocsátá levegő utjára.	0
   Buda királynénak szépen eredt solyma,	0
   Mintha idegről lőtt nyil vesszeje volna;	0
   De nem úgy a másik: ez alig hogy vesz rést,	0
   Gyöngyvér madarának esik ereszkedvést.	0
   Üzi, el is fogja odafenn körmével,	0
   Szórja meleg tollát csepegő friss vérrel,	0
   Hallani vijjongást; a csata nem látszik:	0
   Fényes levegőn egy pontocska cikázik.	0
   Egyszer ihol sólyom esik agyontépve	0
   Buda királynénak majdhogy az ölébe;	0
   Felvette, sokáig nézte simogatván,	0
   Végre nagyot jajdult, bő könnye fakadván:	0
   "Ilda, kaján Hilda, kegyetlen Krimhilda!	0
   Solymomat a solymod íme legyilkolta;	0
   Ám nézd:" - s odatartá. De öccse kacagván	0
   Kiüté kezéből s szólt, rája tapodván:	0
   "Madarat madárér' adhatok én százat:	0
   Ennyi csekélységen zajt ütni gyalázat!	0
   Píha! kinek egy csöpp esze van, nem tenné."	0
   Nem csendesül ezzel a fejedelemné:	0
   "Kell is nekem, így szól, madarad, ha eztet,	0
   Drága »Turul« solymom újra nem éleszted!	0
   Mert se fiam nem volt, se szeretett lyányom:	0
   Ez az egy madár volt - e sincs! - a világon."	0
   Lobbot ezen arca vete Ildikónak,	0
   Szép homloka tetszett vérrel elegy hónak:	0
   "Ne sikoltozz, őrült! - éles szava csenge -	0
   Nem vagy mai gyermek, se leányzó gyenge."	0
   "Sohse vénezz engem! - szólt erre Budáné -	0
   Halkabban előttem, kegyelem-királyné!	0
   Azt se' tudom, mellyőnk korosabb egy nappal!	0
   Vagy azt se': magánál ki beszél rútabbal!"	0
   Igy szólalkozának, ketten is egyszerre.	0
   Etele Budával jöttek ilyen perre.	0
   Gyöngyvér panaszát csak nehezen vevék ki;	0
   Mire felindulván, mond az ura néki:	0
   "Asszony! a patvarnak vége legyen, hallod!	0
   Mert keserű kínját, bizony Isten! vallod;	0
   Etele halálból uradat most menti:	0
   És mit cselekesztek azalatt ketten ti!"	0
   "Oh! keserű kínját én érzem előre	0
   Fekete bánatnak - így sír Buda nője;	0
   Mert soha nem érek, tudom azt, jó véget,	0
   Soha én ez asszony, sem az ura végett."	0
   Etele másrészről, lebocsátva hangját,	0
   Édesgeti berzent, haragos galambját;	0
   Adja önön solymát - noszolá - Gyöngyvérnek,	0
   Kedvesiért kedvest: így együvé férnek.	0
   Látszott is az asszony hajlani szép szóra;	0
   Madara megjött volt az arany zsinórra:	0
   Veszi harmat kézzel, s ángya felé lépve,	0
   Kitekeri nyakát, úgy dobja elébe.	0
   Nagy bajjal a két hős birt annyira menni,	0
   Hogy e csekélységből ne legyen több semmi;	0
   De mégis a pörnek vetik oztán végét,	0
   Összeöleltetvén egymás feleségét.	0
   Ámde, mikép sírást ha gyerek elhagyja,	0
   Sajog a két asszony szive-indulatja;	0
   Mosoly űl a szemben, csevegés a szájon:	0
   De nem óhajtják, hogy odabent ne fájjon.	0
   Vadászat azonban végire járt e nap,	0
   Arra mulatság lőn, ma is úgy, mint tennap;	0
   Etele gazdául hadait vendéglé,	0
   Azután lenyugvék nyugvó neje mellé.	0
   Csillagok a földön csillámlani szűntek:	0
   Zárva le minden szem, tüzek is eltűntek;	0
   De az ég nagy sátra, a magosan mélylő,	0
   Szerte ragyog - s víraszt az örökkön élő.	0
   Ím az öreg Isten, világ szeme, napja,	0
   Hadak ura, föld, víz s az örök tűz apja,	0
   Emberek edzője kurta rövid létben,	0
   Űl vala sátrában, aranyos karszékben.	0
   Megnyíladozott volt kárpítja egeknek;	0
   Hallgatja, halandók hogy szerte pihegnek,	0
   Néz le acéltűkör^[1] mélybe ható szemmel;	0
   Legelteti gondját csöndes figyelemmel.	0
   Paizsa szék mellé heverőn támasztva,	0
   Bal könyökét annak szélére nyugasztja,	0
   Hajtja halántékát egy ujja hegyére,	0
   Mélyen alácsordul szakálla fehére.	0
   Jobb keze már kissé gerjedezőbb innal	0
   Nyugszik markolatán, mely födve rubinnal;	0
   Lába előtt tegze, lépcsőin a széknek,	0
   És nagy rettenetes tűznyilai égnek.	0
   Így a kerek földet szeme átvizsgálván,	0
   Megnyugodott végre Etelének álmán;	0
   Komoly öreg arcát váltotta derűre,	0
   Mely az egen rózsát: északi fényt szűle.	0
   "Alszik az én szolgám, Etele hős, mélyen:	0
   Most kell, hiu álmát hogy jobbra cseréljem,	0
   Elme-salak hitvány ködi helyett - monda -	0
   Ejtenem őt tisztább, végzetes álomba.	0
   "Itt az idő - mert lám, győztes akarattal	0
   Győzi magát, s harcol riadó haraggal;	0
   Diadalt Ármányon ma is űle szépen,	0
   Bátyja unott élte ment hősi kezében.	0
   "Itt az idő, hogy már birodalmát bírja,	0
   Miképen öröktől ez meg vagyon írva,	0
   Mély titku rovással, ment, a Világ-fáján:^[2]	0
   »Úr az egész földön, ha ez egy hibáján.«	0
   "Nosza hát teljék be, ami betelendő!	0
   Jó, vagy gonosz is bár, jőjjön a jövendő!	0
   Nagy tettekre ma én Etelét eljegyzem:	0
   Isteni kardommal derekát övedzem."	0
   Szólván, kimagasúlt deli nagy személye,	0
   Fegyveres ünneplő házába beméne,	0
   Pönge-vasat, mellyen titkos betü, választ,	0
   Nincs földi halandó, ki megolvasná azt.	0
   Akkor tűzlegelő szélparipát kettőt	0
   Szolgái befogván, ragad ékes gyeplőt,	0
   Fénylő hadszekerén maga Isten hajta,	0
   Dörög az ég, amint száll lefelé rajta.	0
   Állítja lovát meg Etele sátrához,	0
   Halkan maga bément a földnek urához,	0
   Övezé álmában csípejit a karddal;	0
   Ismét a szekéren, mint jött, tovanyargal.	0
   Lovai körmétől lágy levegő csattog,	0
   Mint a megütött víz, nem sűlyed alattok,	0
   Kereke zsurlásán ordítva csikordul,	0
   Ollyan erővel zúz, oly sebesen fordul.	0
   Messze mezőn háló sok erre fölérez,	0
   Takaróját jobban felvonja füléhez	0
   S mélyebben elalszik, hogy a hajnal költi; -	0
   Hadurat nem látja ember soha földi.	0
   ^[1] Nemcsak acélból készült tükör, mint a Nagy Szótár magyarázza,	0
   sőt ilyet a mai nép nem is ösmer, hanem az a gyújtó karikaüveg,	0
   melyben a babona szerint, hedik gyermek meglátja a föld alatt	0
   rejlő kincset; és így tömör testeken keresztül lát vele. Innen	0
   vétetett metaforám. (Meglehet, az acél jelző is épen gyújtó	0
   tulajdonságától ered.) A. J.	0
   ^[2] Népmeséink is ösmernek ilyet. Ha már a végzet könyvét rováson	0
   képzeljük, ez élőfa kérge lehet a legméltóbb hely. A sibylláknál	0
   is falevélen volt írva. A. J.	0
Kilencedik ének	0
   Isten kardja	0
   Reggel Buda nője mene a férjéhez,	0
   Rijjongva sirályként, mely zivatart érez:	0
   "Vén ember! ne alugy' - szóval neki monda:	0
   Fújják oda-át a követ alattomba'.	0
   "Táltosok és bölcsek, javas, oltárnéző,	0
   Gyűl oda bűbájos, énekkel igéző,	0
   Iraló, varázsló; ha ki tud,^[1] ráolvas;	0
   Papok, álomfejtők: egész sereg ollyas.	0
   "Mondom is én váltig: de hiába volt a. -	0
   Most ihon elnézem már víradat olta!	0
   Dolognak öcsédnél kell lenni ma nagynak:	0
   És te, király - téged hisz' alunni hagynak!"	0
   Kél Buda mindjárást, szemeit dörzsölvén:	0
   "Mi? Micsoda?" - ily szó rebegett a nyelvén;	0
   Azután eltámolyg, megtudni, mi készül	0
   (Ha sejtene abban) jó Detre vitéztül.	0
   Csakugyan, Etelhez gyűlnek vala jósok,	0
   Jelre jövendőket hímezni tudósok;	0
   Ősz Tordát legelébb, s mind' összehivatta,	0
   Csuda látomását így elibök adta:	0
   "Bölcs öregek; mondá, tudomány ajtói!	0
   Istennek e földön kapuján-állói!	0
   Halljátok az álmom', tiszteletes vének,	0
   Jó-e? rosz-e? nyitját vegyem értelmének.	0
   "Álmomban az éjjel (régi dolog!) mintha	0
   Játszom vala játék-hadaim' ifjonta,	0
   Nem-nyírt fiatalság szép zsenge korában,	0
   Hős Bendeguz atyám zajos udvarában.	0
   "Ott vala pajtásom, Aëtiosz gyermek,	0
   Fejedelmi sarja római embernek;	0
   Nagy hadat a húnok fiaiból ketten -	0
   Ő szembe hadammal, én rája vezettem.	0
   "Egy darabig játszánk seb nem ütő szerrel,	0
   Tompa fakó nyillal, gyermeki fegyverrel:	0
   Vezéri fogásban, cselben vetekedtünk,	0
   Majd római, majd hún módra verekedtünk.	0
   "Egyszer azonban, kard valamennyi éles,	0
   Igazándi^[2] harctól, locsogó fű véres,	0
   Támad nagy üvöltés; egek elborúlnak,	0
   Dördűlve Hadisten kék nyilai gyúlnak.	0
   "S ím! ősz öreg ember, tiszta fehér fényben,	0
   Ereszkedik onnan, egyenest elémben,	0
   Övezi nagy karddal derekam hajlását;	0
   Érzettem nehezét, a szíjja nyomását.	0
   "Akkor pillanatig, mintha imett' volnék,	0
   Tapintom a kardot; derekamon volt még.	0
   Fényben az ősz ember ágyam előtt álla,	0
   Megláttam a sátor mennyezetét nála.	0
   "De borult az álom, s én egyedül, távol,	0
   Tapodám a léget, mint ki vizet lábol,^[3]	0
   Szárny nélkül, magosan, a levegőt szeltem,	0
   Meztelen a kardot jobb kézbe' viseltem.	0
   "Alattam az erdők koronája zúgott,	0
   Folyó nagy vizeit terelé Napnyúgot,	0
   Emberi kéz földet túr vala, mint hangya,	0
   Fekete a rónák legeletlen hantja.	0
   "Nagy városok ottan tűntek elé, kőbül,	0
   És én, le-leszállva, mind' kicsapám, tőbül;	0
   Egyszerre levágtam karddal egy-egy várost: -	0
   Mit jósol ez álom, bölcs öregek, már most?"	0
   E szóra beállott nagy hézaga csendnek,	0
   Maga szakállába kiki elmélyednek.	0
   Etele kérdően nézi vala sorba';	0
   Végtére közűlök szót emele Torda:	0
   "Úgy van! idők óta, idők elejétül,	0
   Száma szerint mondván: háromszor a héttül,	0
   Firól-fira jóslat miközöttünk szálldos,	0
   Hagyja utódjának minden öreg-táltos.	0
   "Elmémben, mialatt az elébb hallgattam,	0
   Hosszu sor esztendők folyamát forgattam:	0
   S íme a hármas hét ez idén betelve!	0
   Nincs kötve tovább a táltos igaz nyelve.	0
   "Hét száz vala, hét tíz s hét azon esztendő,^[4]	0
   Mikor Isten kardja napfényre jövendő;	0
   A hős, kinek Isten, csuda által, adja,	0
   Mind az egész földet vele megbírhatja.	0
   "Örvendj! az egen is vídám jelek úsznak:	0
   Te vagy, te vagy a hős, fia Bendegúznak!	0
   Nem tudom, a kard hol? s hogy? - de tied lészen,	0
   Mielőtt e szent év elfogyna egészen."	0
   Alig hogy az ősz pap ajakát bezárta,	0
   Lebben az ajtónál Etelének sátra;	0
   Bulcsu vezér jött be, egy szolga suhanccal,	0
   Nagy dolgot előre mondani költ arccal.	0
   Kard vala jobbjában, meztelen és görbe:	0
   "Ez az! ez az!" - robbant Etele kitörve;	0
   Zúgás, valamint szél a pagonyt ha rázza,	0
   Lőn; azután Bulcsu ily szót magyaráza:	0
   "Király! jöve hozzám az imént e gyermek,	0
   - Gondold barom-őrző hitvány sühedernek -	0
   Kengyelemig elsőbb köszönt lehajoltan,	0
   Amint legelőjén által lovagoltam.	0
   "Azután beszéle hihetetlen dolgot:	0
   Csordája ma reggel, hogy a mezőn bolygott,	0
   Veszi észre, sántít egy kedves ünője,	0
   Vérnyom is a fűvön harmatozik tőle.	0
   "Nyomra, okát tudni, vissza legott mégyen,	0
   Gondolja, tövis, kő, valami csont légyen:	0
   Ím vasat a fűben végtére talála,	0
   Mint hadi szerszámnak érc hegye, kiállva.	0
   "Ott hagyja először, térül egyet, fordul,	0
   (Fölvenni szegénység jele vaskót porbul)	0
   De viszont megbánván siet oda ismég,	0
   Nehogy a jószágban kára megint esnék.	0
   "Hát ihol, a kard-hegy kétannyira nőlve^[5]	0
   Nyúlni akar hozzá: láng csap ki belőle;	0
   Megriad és elfut. Szünvén riadása,	0
   Harmadszor is arra közelít, hogy lássa.	0
   "Közelít lábujjon, szíve dobog szörnyen;	0
   Óva megáll sokszor: menjen-e? ne menjen?	0
   Ágaskodva tekint s nyújtózik előre -	0
   Úgy mondom el, amint hallám vala tőle.	0
   "Messzire már látja, mint a vizek sássát,	0
   Magoslani fűből szép kard ragyogását:	0
   Penész aranyán nincs, acélán nincs rozsda,	0
   Mintha csiszár kézből jött volna ki most a.	0
   "Ekkor - a fegyverhez járulni se' mervén,	0
   Hozzám fut, lovamat messze megismervén;	0
   Elmondja. Riasztom: igazat beszél-e?	0
   Bátran hí s vezet; én megyek oda véle.	0
   "Ó, emberi szemnek ily csuda látatja!	0
   Földben alig volt már, csak a markolatja;	0
   Láng nem üté jobbom' - engede is könnyen:	0
   Itt van: te viseld azt, te királyom, fennyen!"	0
   Szól vala, s a bojtár bizonyítá hévvel,	0
   Verte reá naptól kesely üstökével,	0
   Nagy jutalom bezzeg tenyerét is verte;	0
   Most a jövendőlők eloszoltak szerte.	0
   Maga pedig fordul a fegyveres házba,	0
   Hüvellyel a kardot Etele ruházza,	0
   Legszebb hüvelyébe illett csoda-képen;	0
   Felköti, kivonja; forgatja kezében.	0
   Vág vele háromszor a négy anya-szélnek	0
   Keletre, nyugotra, északfele, délnek;	0
   Vasa, mint zúgattyú, a levegőt szelte;	0
   S így szóla Etelből tornyosodó lelke:	0
   "Csillag esik, föld reng: jött éve csudáknak!	0
   Ihol én, ihol én pőrölyje világnak!^[6]	0
   Sarkam alá én a nemzeteket hajtom:	0
   Nincs a kerek földnek ura, kívül rajtam!	0
   Mondván, deli kincsét függeszti szegére,	0
   S ment hada-szemlélni a húnok vezére;	0
   Tudja egész had már csudáit az égnek,	0
   S leborúl előtte, mint egy istenségnek.	0
   Mindenkit örömmel itat e nagy ujság,	0
   Csak Buda szívének józan szomorúság,	0
   Csak Gyöngyvér ijedez búnevelő gondon,	0
   És hajtja szünetlen: "de hiába mondom!" -	0
   Ilda pedig, munkán ülvén oda-által,	0
   Hall vala minden szót szőnyeg-falon által;	0
   S hagyja tüjét, mellyel gyönge keze varrt, ott:	0
   Ura elmentével leveszi a kardot.	0
   És monda fiának: "Jöszt' ide kicsínyem!	0
   Még kicsi, de szárba eredő reményem!	0
   Viruló sudárkám, aranyos sugárkám:	0
   Itt van örökséged, megnézd! Aladárkám.	0
   "Ó, mert az anyának férje erős támasz, -	0
   Ideig óráig. De kidőlhet ám az:	0
   Veti reménységét fiu gyermekében,	0
   Bizodalma él s nő magzata nőttében.	0
   "Szerencse ölén is, megtanulám, féljek:	0
   Hamar énmellőlem hullnak el a férjek;	0
   Uramat, az elsőt, mihamar elvesztém;	0
   Férfi ölelését jaj-szomorún kezdém.	0
   "Kit a kígyó megmart, remeg az gyíktól is,	0
   Gyászban feketült szív, csupa árnyéktól is;	0
   Engemet a kígyók: rokonaim martak,	0
   Mennyasszonyi fővel mély gyászba takartak.	0
   "Ó, mit cselekedtek dalia férjemmel,	0
   Kit, élve, szerettem leányszerelemmel!	0
   Szeretem holtan is, szeretem még most is:	0
   Ha sírba lezárnak, szeretem még ott is.	0
   "Vadászni kicsalták, és megölék orvul,	0
   Ajtómhoz a testét odaveték torzul,	0
   Kincseit őrvényes Rajnába sülyeszték,	0
   Mialatt én sírtam édes uram vesztét.	0
   "Azután férjekkel gyászomba' kinoztak	0
   Kérőt oda nékem minden időn hoztak,	0
   Legutóbb a húnok királyfia külde:	0
   Ez volt, ami bosszúm gondolatát szűlte.	0
   "Sárkánynak alítám emberi formában,	0
   Sívó fenevadnak idegen pusztában;	0
   Ily férjet ohajték; s kezet adtam rája:	0
   Hogy testvéreimen bosszúmat ez állja.	0
   "De találtam nagynak, Etelét nemesnek,	0
   Szigfrid után akit szeretve szeressek;	0
   Asszonyi szívem már vele boldog volna,	0
   Ne lenne szerelmem régi koporsója.	0
   "Bosszúmat Etele becsületes haddal,	0
   Tudom, meg is állná; nem akarom azzal!	0
   Akarom ál színben, lépre ide csalva,	0
   Véres tetemöket rútítani halva.	0
   "Vagy Gunther, az álnok, szép harcon elessék?	0
   Gernotnak Odinho' gaz lelke vitessék?	0
   Hágen, ki orozva döfte uram' hátul,	0
   Tisztelve kimúljon, Etele karjátul?	0
   "Nem, Rajna királya két drága fivérem!	0
   Nem Hágen! a díjat én igazán mérem:	0
   Valamint a bűn volt, legyen az is undok,	0
   S vesszenek árulva mind a Nibelungok!	0
   "Poharukban vérré a lakoma váljon,	0
   Vendégágyba' ki hál, koporsóba háljon',	0
   Bizodalmas hajlék éjszaka lobbanva,	0
   Férjem gyilkosait temesse be hamva.	0
   "Jer, jer kicsi szolgám: ezt még te nem érted,	0
   Csak játszol a karddal, övezni kisérted;	0
   Majd, ha király lészesz... Veled együtt, hosszu	0
   Feledés árnyékán, nőjön fel a bosszu.	0
   "Mert szűltelek arra kínos szeretetben,	0
   Nem ment ki eszemből foganó percedben,	0
   Veled azt a terhet viseltem örökké,	0
   Szívedbe szivemből plántáltam örök-ké.	0
   "Közelebb vagy hozzám, mint Etel, a férjem,	0
   Tested az én testem, véred az én vérem:	0
   Bosszút az anyádért bár iszonyút vennél,	0
   Nincs nemesebb tetted, nincs igazabb ennél."	0
   Csakugyan nem érté az anyja beszédét,	0
   Hurcolta nehéz kard szíjjra kötött végét	0
   Sátorban a gyermek, kis kocsi módjára,	0
   S nevetett némelykor Krimhilda szavára.	0
   Anyja pedig oztán kedvkereső gonddal	0
   Fúrta meg a szíjjat, közepén, egy ponttal.	0
   Csatolta fiának kicsi derekára,	0
   Örült Aladár, hogy zörömböl utána.	0
   Sátorban alá s fel, ki is a mezőre,	0
   Le a völgyhajláson, fel a dombtetőre, -	0
   Kardját puha fűben úsztatja örömmel;	0
   Eresz alól anyja kisérgeti szemmel.	0
   Már nem vala messzi a Buda sátrátul;	0
   Im gáncsot a fegyver ada neki hátul,	0
   Nagyot esék; arcát vérig üté kőben -	0
   Ott járni Budáné talált ez időben.	0
   Meglátta, erősen a szíve megindult,	0
   Szánalom a lelkén s harag egyszersmind gyult;	0
   Oda szalad mindjár', s földrül felemelvén,	0
   Egyszerre ilyen szó mérgesedik nyelvén:	0
   "Bolond anya nézi - bolond anya hagyja,	0
   Bolond, ki gyerekét ilyenre kapatja,	0
   Kezébe is adja, vele még játszatja!	0
   Nincs is az olyannak igaz indúlatja.	0
   "Fenevad módjára egyszer veti kölkét,	0
   Azután nem bánja, vessze kicsiny lelkét;	0
   Csak egyszer a vágya, telyesüljön ágya:	0
   Fia veszedelmét azután nem bánja."	0
   Ily hangon ez a nő csattanva üvölte,	0
   Mialatt a sok vért fátylába törölte;	0
   Ilda futott mindjár', látván fia estét,	0
   Mérgesen elrántá, amaz elől, testét.	0
   "Ne nyúlj a fiamhoz! - vágja szavát kettő, -^[7]	0
   Ne taníts gyermekkel te bánni, te meddő!	0
   Mert neked is volna, jóféle ha volnál:	0
   Nincs rútab' előttem magtalan asszonynál."	0
   "Meddő nem vagyok én! te se gúnyolj annak!	0
   Szolgálóimat is engedtem uramnak" -	0
   Sikolta Budáné, betakarva képét;	0
   Zokogás fojtá el további beszédét.	0
   Ilda, miként győztes, kacag vala fennyen. -	0
   Hallá Buda e zajt; oda kell hogy mennjen:	0
   Látja nejét sírni, amazt hahotázni,	0
   Oda sem ért, hogy már így kezde vitázni:	0
   "Mi dolog ez, húgom? ma is úgy, mint tennap?	0
   Így lesz ez örökké? így lesz e mindennap?	0
   Jó ember vagyok én: de ha megharagszom...	0
   No tehát békét hagyj az enyémnek, asszony.	0
   "Tegnap ugyan szegényt meghuritám érted:	0
   De tovább nem tűröm, nem én soha: érted?	0
   Király vagyok én még, s úr a magam házán..."	0
   Monda, kövér öklét fenyegetve rázván.	0
   Vissza reá pattant Ilda királynő is,	0
   Azután mérgében sírva fakadt ő is;	0
   Így észre se' vették a vita sebtében,	0
   Hogy maga Etele közeledik épen.	0
   Jöve, mint váratlan égi vihar feljő,	0
   Megszálla megettök, mint fekete felhő;	0
   Teszi kezét Hilda' szép válla-hegyére,	0
   - Visszaborúlt a nő ura hős keblére.	0
   Egy darabig némán állva nem is moccan,	0
   Tekintete mélyen hömpölyg vala s hosszan,	0
   Gyöngyvérre Budáról, s Budára viszontag:	0
   Végre nyugott ajki szóval ilyet mondtak:	0
   "El haza, jó Ildám, indulni fogunk ma,	0
   Még ez nap, ez órán, királyi lakunkba;	0
   Ott te vagy az első fejedelmi asszony:	0
   Ki merészelné ott, hogy sírva fakasszon!	0
   "Hanem ezt még tűrjük. Ő a hibás, nem mi.	0
   Buda királlyal nincs közöm ez'tán semmi.	0
   Én majd leszek otthon ura jó hadamnak:	0
   Buda is parancsol, ha kinek tud, annak."	0
   Ezt mondva, ölébe fiát emelinté,	0
   Köszönni Budának fejét se' gyökinté,	0
   Csak mene Hildával. De soká ott állván	0
   Nézte üres helyét Buda, mint egy bálvány.	0
   Még aznap, az órán, tarka szövött rendek,^[8]	0
   Etele tornyodzó sátrai lippentek;	0
   Estig odaáltal, udvara távoztán,	0
   Nagy halom és nagy völgy marad vala pusztán.	0
   ^[1] Misztikus értelemben. Tudós asszony. A. J.	0
   ^[2] Ami komolyan, serio megy, nem játékból, Országos keletű szó, de az	0
   irodalom megvetette: ő tudja, miért. A. J.	0
   ^[3] Nemcsak azt teszi, midőn valaki a vizet meglábolja, azaz lábon	0
   menve átkel rajta; hanem az úszás egy nemét is, mely csupán láb	0
   segítségével történik, a keze használata nélkül. Így jár az adoma	0
   W-ről, hogy efféle úszás közben megberetválkozott. - A kép ily	0
   lábolástól van véve. A. J.	0
   ^[4] Hogy a táltos nem keresztyén, nem is más ismert aera szerint	0
   számít, hanem valamely költött időszámítás (Teszem Hunor és Magyar	0
   rege-korától) képzelendő; tán fölösleges is megjegyezni. A. J.	0
   ^[5] Népmeséinkből vett vonás a földből kinövő kard. A. J.	0
   ^[6] Stella cadit, tellus tremit: en ego malleus orbis!" A krónikák.	0
   A. J.	0
   ^[7] Helyesen ketté. De úgy is mondják, nálunk csak úgy; s ez által a	0
   licentitán igazoltnak vélem. A. J.	0
   ^[8] Rend. Tájilag ma is csak sor értelmű. Itt a sátrak sorait jelenti.	0
   A. J.	0
Tizedik ének	0
   Etele hadba mén	0
   Amely nap Etele megvála Budától,	0
   Nem vált köszönetlen jó szittya hadától:	0
   Mentében irányzá lova fékét arra,	0
   Hol serge ma felgyűlt játszó viadalra.	0
   Megálla, királyul, tömött hadak élén,	0
   Hangja erős, bár nem kiálta beszélvén,	0
   A legutolsó is hallotta közelnek	0
   Domboru melléből hangját nagy Etelnek.	0
   Mondotta, bucsúzni seregéhez jött el,	0
   Bocsátani őket haza, szeretettel;	0
   Dícsérte a népet összesen, egyenkint,	0
   Zokszóval a multért nem illete senkit.	0
   Nevezte apának, nevezte fiának,	0
   Fiatalt öccsének, öreget bátyjának:	0
   Örül az is e szón, ki maga hozzá jut,	0
   S ki látja becsülve a maga-formájut.	0
   Mondotta, hogy immár vége vadászatnak,	0
   Édes övéikhez kiki oszolhatnak:	0
   E szóra felörvend hirtelen a népség,	0
   Öleli, képzetben, váró feleségét.	0
   De megint a szónak fordul vala rendi:	0
   Háboru' szándékát Etele jelenti,	0
   Hova, ugymond, készül válogatott haddal,	0
   Maga jószántából maradó csapattal.	0
   Erre, miként tóba ha nehéz kő loccsan,	0
   Pillanatig nagy zaj, s csend álla be mostan,	0
   Pillanatig habját a sokaság verte:	0
   Azután: "menjünk mind!" - riad ezerszerte.	0
   Senkit haza özvegy szerelem nem csábit,	0
   Senki nem óhajtja ő gyenge családit;	0
   Óhajtja: Etelnek szárnyán hadakozni.	0
   Drága dicsőséggel zsákmányt haza hozni.	0
   De király engesztő szavára lohadnak,	0
   Lesz módja, igéri, ezután a hadnak;	0
   E mostani játék: fiatal gyakorlat,	0
   Szoknia fegyverhez, ki először forgat.	0
   "Ti, büszke hún ágak ifju nemes vére!	0
   Tanítalak immár a magam kezére:	0
   Hadd mondják az apák: »mi csak egy országot,	0
   Birják ezek, íme, az egész világot!«"	0
   Holnap az ifjú had - rendeli - kövessék,	0
   Tízre öreg harcos, nyíllal,^[1] egy-egy essék;	0
   Bulcsura e dolgot úr-Etele bízza,	0
   S forditja fakóját asszonyihoz vissza. -	0
   Buda király pedig, szomorú-magában,	0
   Űl vala, mint egy pók, palota zugában,	0
   Képzelete gyászos szőnyegeit fonta,	0
   Árnyas szögeletben űl vala naponta.	0
   Egy reggel a nője monda neki Gyöngyvér	0
   - Letevé a hímzést potyogó sok könnyér' -	0
   Ide-oda holmit keze gyorsan rakván,	0
   Háttal ura-felé, így monda, forogván:	0
   "Mit ér az az ember, ki egész nap ásit,	0
   Ülvén gondolatok here záptojásit!	0
   Sok idejét tölti, soha ki nem költi:	0
   Halott az az ember, halála előtti.	0
   "Már a vak is látja, süket is már hallja	0
   Buda király dolgát: hogy' van feje-alja:	0
   De azért ő napról-napra megént bízik;	0
   Heverő bánatban eszik, alszik, hízik.	0
   "Férfi vagy? Az volnál. Király vagy-e? - Szégyen!	0
   Hol embered, egy csak, ki felálljon s védjen?	0
   Mind, az utolsó is, odaáltal vannak,	0
   Isten csudakardját leli Bulcsu annak!	0
   "Ezt is fölemelted, jobbágy neme nélkül,	0
   Adván neki tennem húgod' feleségül;	0
   Most ez is a kardot - ihon a hálája! -	0
   Mintha nem is volnál, más kézre találja!...	0
   "Vagy, had ura, Isten, részre te is hajlol?	0
   Buda gyalázatján szíved örül, tapsol?	0
   Húnok fejedelmét nézed üres bábnak?	0
   Ajándékod adod, fő helyen, a lábnak?...	0
   "Nem adta, bizony nem! egynek ajándékul,	0
   Se bolond asszonynak gyermeki játékul;	0
   Adta egész nemzet fényére, javára:	0
   És te vagy a nemzet elsője, királya.	0
   "Első! nosza állj ki, legelül a sorba;	0
   Király! ne tapodtasd magad' önkint porba;	0
   Gyüjts hadat és készülj - vagy aléltan várod,	0
   Míg fejeden végkép teljesül a károd?	0
   "Jön a keserű gyász, utol is ér nyomban,	0
   Jaj, látom örökké riadós álomban!	0
   Jaj, érzem örökké ímette a szörnyet!	0
   Most is eremben fut, lázhidege környez.	0
   "Ember! Valamerre, míg van idő, mozdulj;	0
   A sors hadszekere - hallod, üvölt - pusztulj:	0
   Félre az utjából! mert bizony elgázol,	0
   Ha te kövér gondban szunnyadsz s lakomázol." -	0
   Háborodék lassan jó Buda ezekre;	0
   Ajzotta^[2] nem egyszer száját feleletre,	0
   Most, mint olyan ember, kit méreg eröltet,	0
   Felugra, döfölvén botjával a földet.	0
   "Elég már! - rivalá - legyen immár vége!	0
   Ne szutyongass mindig, Ármány felesége!	0
   Mert, ha tovább a szót ellenem így hajtod,	0
   Megmutatom, meglásd, ki a férfi, rajtad.	0
   "Te vagy oka ennek, a te gonosz nyelved,	0
   - Mert nem fér soha két asszony egymás mellett -	0
   És most te pirongatsz, mintha eléggé nem	0
   Marna kegyetlen bú anélkül is éngem.	0
   "Könnyen, rövid ésszel, szerez a nő patvart,	0
   De tanácsa nincsen, ha megteszi a bajt,	0
   Amit összekuszált, soha ki nem bontja:	0
   Hadd álljon elő a férfi esze s gondja!" -	0
   Megnémula Gyöngyvér, szavain férjének,	0
   Nem halla hasonlót, míg boldogan éltek,	0
   Azelőtt szép szóval bánt vele s gyöngéden:	0
   Most sír vala belül a durva beszéden. -	0
   Buda meg a főket hívatja tanácsra,	0
   Készteti bús lelkét komoly elszánásra;	0
   De alig egy-kettő, vontatva, jelent meg,	0
   Mind látogatóba Eteléhez mentek.	0
   Nem vala ősz Torda, se Szalárd, sem Bulcsu,	0
   Még Detre is elment, a cselfe tanácsu;	0
   Szömöre a kádár, az is indulóban,	0
   S vele négy-öt jobbágy volt még, habozóban.	0
   Ezek, úgy dél tájatt, mikor összegyűltek,	0
   S ide-oda gyéren, hallgatva leűltek:	0
   Mindjárt üresebb lőn a nagy üres sátor,	0
   S jobban mutatá, mily népes vala másszor.	0
   Kin Buda gerjedve haragra idétlen,	0
   Vétkesekért szidja vala, aki vétlen,	0
   Azért, ki jelen nincs, a nála levőket;	0
   Keserü zokszóval így feddi meg őket:	0
   "Eljöttetek? aj no! nagy nehezen. Csuda!	0
   Hamarább gyülnétek, tudom én azt, oda,	0
   Hol Bulcsu vezér van, meg az a vén táltos,	0
   Vele mind a többi hiteszegett pártos.	0
   "Tudom én, áruló bennetek az elme,	0
   Fél lábatok immár vagyon a kengyelbe',	0
   Buda király nektek, az ő szava, ennyi!	0
   Pártos Eteléhez vágytok igen menni.	0
   "De megnő Buda még, bizony Isten! megnő	0
   Parancsol is, és nem panaszol mint ag nő;	0
   Ollyat riad egyszer, hogy messzire hallik,	0
   Mire sok kevély nyak törik avagy hajlik.	0
   "Ki az a hatalmas? mi joga van hozzá?	0
   Etelét én tettem, a micsodás, azzá;	0
   Etelét én köptem: s ha fejére hágok...	0
   Mit szólatok ehhez, dölyfös uraságok?!"	0
   Nem szólt bizony erre ott senki Budának,	0
   Hanem összenézvén vállat vonitának;	0
   Ő pedig, egy kissé miután kifújta,	0
   Így tüzelé mérgét nyavalyásan újra:	0
   "Hallgattok? nem akar jőni a szó végre?	0
   Összebomlott, ugy-é, a tanács, az íge?	0
   No, beszélek hát én! és nem hiu szélnek:	0
   Meghallja, ki mostan s kik ezután élnek.	0
   "Nem lesz Buda többé, az Égre! nevetség. -	0
   Induljon Etelhez e nyomba' követség:	0
   Szömöre! mint első, te leendsz a szónok:	0
   Parancsolom, ezt mondd ama lázadónak:	0
   "Vérhit köti hozzám, Isten előtt eskü,	0
   Hadurat nem játssza halandó eszes ki,	0
   Sem eszes, sem bátor, sem dölfös erőszak:	0
   Ameddig ereszti, addig mehet ő csak.	0
   "Ittam az ő vérét, ő is az én cseppem',	0
   Hogy velem országol, mint öcse, legszebben,	0
   Mint ifiabb testvér, kit alacsony ágból	0
   Magamhoz emeltem, atyafi jóságból.	0
   "De az ő hálája hiteszegett ármány,	0
   Gonddal tömi nékem az éjjeli párnám,	0
   Reggel is, ágyamból üdületlen kelve,	0
   Tegnapi gondjával vívódik az elme.	0
   "Se hetig, se napig hű nem vala hozzám,	0
   Mióta uralmom vele híven osztám;	0
   Gyűjte hadat mindjár', rebegésben tartott,	0
   Mit adék, fordítá ellenem a kardot.	0
   "Háboru, békesség: fő hatalom tiszte,	0
   Hátam mögött ezt is egyedül intézte,	0
   Követekkel végez, hadra ihon készül:	0
   Nekem a bosszúság marad ebben részül.	0
   "Mondjad azért, kádár, izenő szavammal:	0
   Indulni ne merjen szép ifju hadammal;	0
   Külön amit végzett, az előttem semmi:	0
   Máskép - amit adtam, vissza tudom venni.	0
   "Azt is neki megmondd, úgy akarom, bátran:	0
   Hogy az Istenkardnak illő helye sátram;	0
   Kérkedve magánál ne tartsa továbbat;	0
   Illeti a főt az, nem pedig a lábat.	0
   "Nem adta Hadúr, nem! egynek ajándékul,	0
   Se hiu asszonynak gyermeki játékul:	0
   Adta egész ország fényére, javára:	0
   S én vagyok az ország elsője, királya.	0
   "Azért hadi népem' mind' haza szélessze,	0
   Derekára Isten kardját se övezze:	0
   Máskép a kötött szert szálára kibontom,	0
   Vérrel adott esküm visszafelé mondom." -	0
   E szóval ereszté Buda el tanácsát,	0
   Előbb Szömörének kijelölvén társát;	0
   Sátorbul egyenkint hallgatva kimentek,	0
   Künn tompa morajjal távoztak a rendek.	0
   Aznap Buda lelke hajtja magát, mint a	0
   Kézzel nekilódult függő tereh, hinta;	0
   Haragja sehogy nem bir szünni sokáig,	0
   Mint a megütött hab, ereje fogytáig.	0
   De mikor estenden csillapodott vére,	0
   Nagy félelem állt bé, a harag helyére,	0
   Félelem és bánat kezdte szivét vájni,	0
   Mint seb, ütéskor nem, azután szok fájni.	0
   Lassítja menését, járván palotában,	0
   Meg-meg is áll olykor, tünődni magában;	0
   Este, miként gyermek búvik az anyjához,	0
   Csüggedve imígy szól hites asszonyához:	0
   "Rettegek én, Gyönyvér, - rettegek és fázom,	0
   Hogy e mai lépés sietteti gyászom';	0
   Eteléhez nagy szót viszen a követség:	0
   Félek, hogy a súlya rám vissza ne essék."	0
   Hallván e beszédet Buda királynéja,	0
   Szép barna szemének felvirrada héja,	0
   Rá bánatos arcát emelte szelíden,	0
   Szánólag az asszony megszólala ígyen:	0
   "Jer, édes uram, jer! ülj ide mellém, le,	0
   Szegény bús fejedet, így, hajtsd az enyémre	0
   Ifju örömidben részem vala hajdan:	0
   Feles feleséged hadd legyek a bajban.	0
   "Hibáztál; a harag vesztedre tanácsolt:	0
   De ne félj, nem késő, Buda, hogy megmásold:	0
   Lovas ember rögtön lovadat nyergelje,	0
   Követid útjokból hogy visszaterelje.	0
   "Etelét csak szóval ingerleni félős,	0
   Mert vele tart, ládd-e, sok csalfa kevély hős;	0
   Gyűjts hadat, azt mondom, míg oda lesz hadban,	0
   Hogy, mire ő megtér, te se légy magadban.	0
   "Arany-ezüst kinccsel teli nagy sok vermed:	0
   Minek e holt marhát így élire verned?	0
   Őseid rád hagyták: de te kire szánod?	0
   Meghalsz: neki gyűjtél: se fiad, se lyányod.	0
   "Vagy azért kíméled, hogy magamat végre	0
   Megfosszon, ha talán jutok özvegységre?	0
   Add! kinek egy részét, kinek a más részét:	0
   Ha nem szeret ingyen, hű kutya lesz pénzért.	0
   "Adj sokat, és igérj többet is, a főknek;	0
   Meglásd, valamennyi, pártodra szegődnek.	0
   Most a követséget forditsd haza utján;	0
   Azután ne búsulj, édes uram, hagyján!"	0
   Így szólt a királyné, nyájas okos szókkal,	0
   Rá'dásul öregjét megapolá^[3] csókkal;	0
   Buda is vissz' adta melegen, hálásan,	0
   Azzal sietett, hogy hírnök után lásson. -	0
   Szömöre azonban s vele küldött társa	0
   Járnak vala immár jó futamodásra:	0
   Tisza sodrát éjjel paripán meguszták;	0
   Keletre, homályban, végnélküli puszták.	0
   Szótalan egymással nagy utat menének,	0
   Hallgatva dobajját az ügető ménnek;	0
   Végre Kadarcs (ez volt a Szömöre társa)	0
   Megkívánta igen, hogy szavait váltsa.	0
   "Pajtás uram! - ekkép fordul a biróhoz -	0
   Mi oka, hangod sincs, legföleb' a lóhoz?	0
   Máskor tied a szó, ha tanácsot űlünk,	0
   S lakomán ha tréfálsz, mind kétfelé dűlünk,"^[4]	0
   Felele a kádár: "Ajh no!... szeretném, ha	0
   Törpe bolond volnék, vagy született néma,	0
   Semhogy Etelének ezt az izét mondjam,	0
   Haragos nézését magam ellen vonjam." -	0
   Így, ritka beszéd közt, azon éjjel s másnap	0
   Kerülik zsombékját tenger Tiszalápnak;	0
   Délest vala már, hogy felkaptak a hátra:	0
   Látszott is Etellak, Etele nagy sátra.	0
   Mint ha ki méheshez közelít távunnan,	0
   Szállingani egyes bogarat lát onnan,	0
   Azután mind sűrűbb a repesők rajja,	0
   Cikázik a tánca, és zümmög a zajja;	0
   Bong a tele kaptár; ki-be a nyiláson	0
   Sok ezer fényes hát hentereg egymáson:	0
   Úgy hemzseg az ember sűrűje, zajossa,	0
   Amint közeledik Etele várossa.	0
   Budaszállás ahhoz, gondolom én, semmi,	0
   Ahogy itt a népség jőni szok és menni,	0
   Ahogy palotái gazdag Etelének,	0
   Mérföldnyi mezőben, tornyodzva kelének.	0
   Nagy legelő, mellyen szűz-ménese futhat,	0
   Térség vala közben, hol hadi nép futtat,	0
   Azután felváltva paloták, karámok:	0
   Nehéz volna, bizony, megmondani számok'.	0
   Legszélen a szolgák sátorai voltak,	0
   Egyszerü fenyvekből boronába róttak;	0
   Azután beljebb mint csinosodni kezde	0
   Gyaluval a hajlék símán beeresztve.	0
   Csoportosan itt-ott hún fők palotái,	0
   Megannyi kevély lak, megannyi királyi;	0
   Város a városban elegyűl mezővel,	0
   Közte szabad térség nagy távola zöldell.	0
   Külön egy-egy várost asszonyai laknak,	0
   Udvari népestül, melyen uralkodnak;	0
   Legközelebb Krimhild Etele sátrához;	0
   Függő folyosón jár, ha tetszik, urához.	0
   Mindez csuda művel remeken alkotva,	0
   Vésű hegye által virágzik a holt fa,	0
   Hajt levelet, lombot, de nem úgy, mint hajdan,	0
   Idegen sok színre van festve olajban.	0
   Vérpiros a zöldje, arany a virága,	0
   Sziszegő sárkánnyá fonódik az ága,	0
   Zöld madarak közte hallgatva megűlnek,	0
   Madárszavu csengők a helyett csendűlnek.	0
   Közepütt nagy dombon Etele hajléka,	0
   Fedi a legcsúcsát ős Turul árnyéka,	0
   Emelinti roppant szárnyát repülőre,	0
   Aranybul egészen, verte ki szerzője,	0
   Oszlopok a sátor-mennyezetig folynak,	0
   Indázva hol erre, hol arra hajolnak,	0
   Arany lemez a fát csillogva boritja	0
   Közte nehéz bársony' dagadó kárpitja.	0
   De, ki azt leirná, nincs az az irótoll,	0
   Szem is elkáprádznék a látnivalótól;	0
   Mint egy mesevilág, oly ragyogó minden,	0
   Oly csuda, formákban, oly különös, szinben.	0
   Jár sokaság ki s bé, valahol csak járhat,	0
   Pezseg a nép szerte s ló, a nemes állat;	0
   Az egész egy főnek fordul akaratján;	0
   Mint Etele kedvén, esze gondolatján.	0
   Lakozás egy hétig vala most, nagy ünnep,	0
   Reggel, az új karddal, áldozat Istennek,	0
   Azután hős torna, befejezve torral,	0
   Este kemény vívás a bajnoki borral.	0
   Háromszoros ünnep öröme gyűlt össze:	0
   Etele mén hadba: búcsupohár lesz e;	0
   Meg az Istenkardnak vagyon avatása;	0
   Idvezlő követek fényes fogadása.	0
   Jöttek vala, messze Ázsia-szélektől,	0
   Követek nagy számmal atyafi népektől,	0
   Valakik a húnnal egy fej alá tartnak;	0
   Lakói a tenger- és az Etel-partnak.	0
   A besenyő, bolgár, jász, kazar, - a várkun	0
   Mely védi tanyáit kilencszeres árkon,	0
   Lapos nyelvü palóc, küldi barátságát,	0
   Hódolva köszönti Etele' országát.	0
   Jöttek ajándékkal, egy sem üres kézzel,	0
   Kiki maga földjén ami becsesb ékszer:	0
   Hoza nyusztot, hölgyet, kinek ege téli;	0
   Drága szövött árút, tevéken, a déli.	0
   Magyar is, magyarok vezér fejedelme,	0
   Ki nagy országot bir Etel folyam elve,^[5]	0
   Külde ajándékot, amineműt egy sem:	0
   Illő bizony, ezt hogy énekbe' lefessem.	0
   Vad ménes akárhány, vad anyáktul ellett,	0
   Barangol a síkon, Etel vize mellett,	0
   Vemhedzik a kanca viharos széllángtól,	0
   Fene tátos-méntől, futosó villámtól.	0
   Pányvával ezekből, ha mikor kell, fognak,	0
   Hajítva kötését repülő huroknak;	0
   Veszedelmes játék, mivel a bősz csorda	0
   Lovat és lovagját levágja gyakorta.	0
   Magyar egész ménest haddal foga közre,	0
   Terelé, (hallatlan!) mint a csikós, össze,	0
   Küldte ajándékon Etele királynak;	0
   Híre soká fönn lesz ennek a hajszának.	0
   Üstökös ifjú had, zúgó karikással,	0
   Kerüli a ménest rohanó futással,	0
   Szelid paripájok a vadat elgyőzi,	0
   Körül, örvény módra, száguldja, előzi.	0
   Horkanva, prüszögve megtódul az állat,	0
   Rúg, harap és tombol, rést még se' találhat,	0
   Szép kis fejök egymást tetőzi halomban;	0
   Indulni az ostor kényteti azonban.	0
   S valamint forgószél, mely sivatag pusztán	0
   Porfelleget üldöz, maga körülfutván,	0
   Forog is halad is utjában előre:	0
   Ugy halad a ménes, száguldozik őre.	0
   Országokon által mind űzve rohannak,	0
   Verik úszni gyakran, dagadó folyamnak,	0
   Olykor legelőre pihenni eresztik,	0
   Ha nem áll, a hajtást újra elülkezdik.	0
   Ily módon Etellak rónáihoz értek,	0
   Volt az egész útban nézője temérdek;	0
   "Magyarok ménessét" hirdeti mindenki,	0
   Unokák is tudják, dal is egyre zengi.	0
   Etele nagy néven ezt az ajándékot,	0
   S fogadá szívből a rokon ivadékot,	0
   Dícsérte vezérök' dalia népestől,	0
   Fogadá egy vérül, fogadá egy testül.	0
   Indúlása előtt ez okon mindennap	0
   Foly vala nagy vígság; de utolsó e nap; -	0
   Követekkel vígad, s felváltva határoz:	0
   Eszébe' se fordul, hogy küldje Budához.	0
   Buda emberei hogy oda érkeztek,	0
   Lakoma utolján öreg ivást kezdtek	0
   Odabenn a hősök; nem is énekszóval -	0
   Múlattanak immár nyavalyás Cerkóval.	0
   Kicsi vala Cerkó, éktelen és görbe,	0
   Szálas daliák közt kacaj ez a törpe;	0
   Aëtiosz küldé rabul Etelének;	0
   Vele vídul gyakran a szomorú ének.	0
   Most is szomorú dalt vere Zángó kobzán,	0
   Keve, Béla gyászát, Kadosát felhozván;	0
   Sírt vele minden hős: de legott Cerkónak	0
   Nevetett, hogy törpe, s ily habarék szónak:	0
   "Borju nyeritését, uraim! kergettem,	0
   Nyúl köhögős álmát agyon is ütöttem,	0
   Vereb árnyékába szalma nyilat lőttem,	0
   Vén fa csikorgással tarsolyt teli szödtem..."	0
   Így kezdé, s hahota nagy zendüle rája;	0
   De királynak el sem mosolyodott szája,	0
   Ülve magasb polcán, fő gondokat érlel,	0
   Hagyja boros népét játszani törpével.	0
   Ekkor nyita, félvén, Szömöre közzéjök,	0
   Tar homloka gyöngye aggodalom-bélyög:	0
   Elmondja, ne mondja, Buda követségét?...	0
   Nem mondja! bajának ezzel veti végét.	0
   Bajának azóta ért vala már véget,	0
   Ha Buda küldöttje gazon el nem téved,	0
   De belé-bódorgott Tisza mocsárjába,	0
   Hírével a hírnök csavarog hiába.	0
   Nosza, hogy meglátták Szömörét pajtási,	0
   Lőn kacaj, a hún fők harsány riadási:	0
   Tréfára vevék hogy zavarodva ott áll:	0
   "Tiszteletes kádár, monddsza, mi jót hoztál?"	0
   Ő pedig, aggódó szemeit oldalra -	0
   S forditá, hol Etel komolyan ül, arra;	0
   Kacagák e nézést s minden egyéb dolgát:	0
   "Bölcs kádár jer igyál, s mondj valami mókát!"	0
   "Tisztelet adassék Etele királynak!	0
   Engedéd-é, uram, hogy igyam s tréfáljak?"	0
   Szömöre így kezdé; Etel igen-t inte,	0
   S amaz ekkép szólott, miután hörpinte:	0
   "Buda nagy királytól mi jövünk követség..."	0
   E szóra megint lőn jóízü nevetség,	0
   (Csak Detre hegyezte róka fülét köztök,)	0
   S valaki felmordult: "szöktök, uram, szöktök!"	0
   Nagy hangon a kádár, és szólt komoly arccal,	0
   De csak a jókedvet gyarapítá azzal,	0
   Elmondta keményen Buda úr parancsát:	0
   Tetszős vala nékik e tréfa-bolondság.	0
   Mikor oda ére, hogy Etel a haddal	0
   Indulni ne merjen, se az Istenkarddal:	0
   Kitört az egész nép hosszas hahotába,	0
   S Etele béfordult benyiló sátrába.	0
   Váltig Szömörének innia most kelle,	0
   Hogy a nehéz tréfát nyomtassa evel le:	0
   De még józanodott minden ital bortul,	0
   Rettegve, királlyal dolga hová fordul.	0
   Csakugyan, még aznap Etele hivatta,	0
   Lakomát a kádár végig sem ihatta;	0
   Királya szemébe tekinteni átall,	0
   De érzi, hogy éget, szeme héján átal.	0
   "Róka! eszes voltál: nem csippen a farkad:	0
   Buda bolondságát hímezni akartad:	0
   De nem javasolnám - Etele király szól -	0
   Se neked, se másnak, hogy ezt tegye másszor!"	0
   Esdekve a jobbágy békélle^[6] kezéhez:	0
   Hogy ő nem is úgy jött ura-Eteléhez:	0
   Vissza se' mén többé, marad itten nála,	0
   Valamig ő ő lesz, Etelét szolgálja.	0
   "Sőt vissza - Etel mond - friss nyomotok menjen:	0
   Buda nekem többé ilyet ne izenjen,	0
   Mert leteszem, csúfra, mint régi ruhámat:	0
   Csak egyéb ne érje: veszedelem s bánat.	0
   "Hogy az Istenkarddal... Enyim az! ki másé?...	0
   Ideje majd megjön, világ-aratásé!	0
   Sátrom alatt addig hüvelyében áll az;	0
   Budának, urától, e legyen a válasz."	0
   Örvend vala kádár ily szabadulásnak,	0
   Paripáját reggel könnyen ülé másnap;	0
   Etele meg ifju seregét mozdítja:	0
   Örül az, hogy megnyílt a dicsőség hídja.	0
   Őneki, utjában, hintenek és fűznek	0
   Fátyol-ivet a nők, virágot a szűzek;	0
   Zene búcsu-hanggal kiséri azonba'-	0
   Úgy mennek a hadra, mint lakodalomba.	0
   ^[1] Nyíllal nem felkészülve, hanem nyílhúzás vagy sorvetés útján. A.	0
   J.	0
   ^[2] Nyitotta. Ajtó, ajak. A. J.	0
   ^[3] Régiesen: megcsókolá. A J.	0
   ^[4] Két oldalra; egyik egy, másik más felé, t. i. a nevetés miatt;	0
   de amit nem szükség hozzátenni. A. J.	0
   ^[5] Folyamon túl. Régi. Kolozsvárnak egy része ma is Híd elve. Így	0
   régen Havas-elve. A. J.	0
   ^[6] Kezeihez békéli v. béékélik. Számtalanszor előfordul régi	0
   könyvekben, s az engesztelés módját jelenti, rendesen kézcsókkal,	0
   vagy legalább kézfogással. A. J.	0
Tizenegyedik ének	0
   Buda várost épít	0
   Vermeit immáron éjjeli munkával	0
   Buda király bontja hites ag szolgával;	0
   Sátora furkózott fenekét megássa:	0
   Derül onnét arany-ezüst ragyogása.	0
   Dűlnek elő sírból eltemetett kincsek;	0
   Ki azokat látta, ember olyan nincs meg:	0
   Ki oda temette, mind-egyre levágták,	0
   Hogy el ne beszélje ura gazdagságát.	0
   Detre meg, a vén szász, jővén Etel urtól,	0
   Szövétneket ottben megsejti az utról,	0
   Kései fönlétét csudálja királynak,	0
   Gyanus neki amit odabenn csinálnak.	0
   Állítja lovát meg éjféli sötétben,	0
   Nyeregbül az agcsont óva lemász szépen,	0
   Hátracsapott fékkel paripáját hagyja -	0
   Mindig Buda hősnél szabad a járatja.	0
   Most is, az ajtónak fölhúzva kilincsét,	0
   "Jó estét" neki mond "munkára szerencsét".	0
   Fel Buda egy-térdről pillanta ijedve,	0
   Kincsei nagy halmát tenyerével födve.	0
   De legott meglátja, megösmeri Detrét,	0
   Titkolni előtte úgy sincs oka tettét,	0
   Már ugyse' lehetne; nem is igen bánja:	0
   Vén szászon a próbát kezdeni kivánja.	0
   "Arany ez! - mond - kincs ez! - van nekem is, lá'-é,^[1]	0
   Nem koldustanya még Buda vén királyé!	0
   Barátjai mégis kerülik a sorsát:	0
   Idegen asztalról lesnek alá morzsát.	0
   "Ó Detre! ha minden - soh'se hittem volna -	0
   Te is immár lettél Buda árulója?	0
   Ellenségivel egy barlangban üvöltesz;	0
   Etele borából: »vesszen Buda!« - költesz.	0
   "Mi kell? lakozás kell? - akár éjnap itten	0
   Dőzsölj palotámban, mint egy Odin isten;	0
   Kell arany- és kő-kincs? Végy! ami szemednek	0
   Drága vagyon tetsző; ints: nyomba' követnek.	0
   "Csak te nekem hű légy régi tanács-szóddal,	0
   Testemet is védjed sok vas-mezü góttal;	0
   Mert ihon elvesztem gőgje miá, látod,	0
   Fegyverre ha késünk gyűjteni barátot."	0
   Erre az ősz bajnok, mint ki örül káron:	0
   "Mit gondolsz? magam' én hogy eladjam áron?	0
   Legyen tied a kincs, az enyim a lélek!	0
   Én azt teszem, ugymond, mit jobbnak itélek.	0
   "Visszavonást nézem köztetek én búval;	0
   Megmondtam előre, igaz intő szóval,	0
   De te sem hallgattál, Etele sem, rája:	0
   Most hüvelyét a kard, íme, alig állja.	0
   "Jobb nekem elmenni, mint küzdeni párton,	0
   Testvérek ügyébe magam' minek ártom?	0
   Hún atyafi-harcnak mi köze a góthol?^[2]	0
   Aki erősebb lesz, annak, igen, hódol.	0
   "Hű vagyok és voltam, senki se' mondhatja,	0
   Míg Buda országolt, meg Rof, meg az atyja,	0
   Szolgálni ha kellett csak egy-egy királynak:	0
   De, ha már kettő van, hjaja! mit csináljak.	0
   "Etele hatalmas: engemet elronthat;	0
   Hozzá ha szegődném, te is el, viszontag:	0
   Mert senki se' tudja hadi kocka döltét,	0
   Ha a Norna-leányt vérboszura költéd.	0
   "Most a hunok szítnak Eteléhez jobban:	0
   De, ha egyszer a harc fáklyája kilobban...	0
   Mert sok irígy bosszu elfojtva hever rég...	0
   Ezért Eteléhez pártolni se' mernék.	0
   "Ő az erős mostan, te pedig a gyenge,	0
   De megerősűlhetsz, király, vele szembe:	0
   Ott a győzedelem, hol az Istenkard van...	0
   Ki tudja, mit gondolsz felőle magadban?	0
   "Én hát se' tanáccsal, nemhogy emelt kézzel,	0
   Melletted se' fogok, se' a másik résszel;	0
   Haza, jámbor gótok tanyáira, mék én,	0
   Ott várom el e bajt, mire fordul, békén." -	0
   Nem volt Buda bajnok kész ily feleletre:	0
   "Ó Detre, kiálta, álnok eszű Detre!	0
   Benned, imé, vártam igaz ügyem őrét:	0
   De te, látom, félted csak a magad bőrét.	0
   "Kit nyerjek arannyal, kit ezüsttel már meg,	0
   Ha régi barátság így marad, így áll meg!	0
   Zászlómhoz a népet hol vegyem ujonnan,	0
   Ha régi barátim futnak előbb onnan!"	0
   "Csínja - felel Detre - van az ily dolognak,	0
   Madarat nem dobbal, nem üvöltve fognak:	0
   Aranyon árulót te keressz hiába,	0
   Mondván: »nesze! hű légy.« Senki nem oly kába.	0
   "Senki biz' oly olcsó, kinek ezt mondd, nincsen:	0
   »Megvettelek, ugy-e, alku szerént, kincsen?«	0
   Aranyod utálat, - még le sem ül nálad,	0
   Még vissza se' fordul, csakhogy odébb állhat.	0
   "De, ha rejtett céllal adsz neki, és ingyen:	0
   Kárba, veszendőbe soh' se félj hogy menjen	0
   Aranyod megbérli: ő maga sem véli	0
   Hogy az indulatját adomány vezérli.	0
   "Akarod, gerjedjen szive szánalomra:	0
   Mélyebben megesik ha arany is nyomja;	0
   Vagy az ő sérelmét latolni ha kezded:	0
   Súlya ezüstödnek túlterheli eztet.	0
   "Kincs elalutt hálát, régi boszút felmar,	0
   Kincs váj sebet ujra, hol behegedt a var,	0
   Kincs egyenest görbít, egyenesít görbét:	0
   De ügyesen kell ám használni az örvét." -	0
   Elállt szeme szája Buda jó királynak:	0
   "Ó Detre! nem értem. Nosza, mit csináljak?	0
   Taníts tanulatlant; de magyarabb szóval:	0
   Ha soha nem voltam, leszek ezért, jóval."	0
   Akkor egész éjjel, hajnalhasadásig,	0
   Magyarázott Detre, figyelé a másik;	0
   Virradatkor elment, vagy alig korábban:	0
   Sohse' látták többé Buda sátorában.	0
   Ment; reggeli álmát fölverte a gótnak	0
   Valakik udvarnál kisérői voltak;	0
   Haza, népe közzé, indula hadastul,	0
   Hol gyarmatot űlnek, leigázva vastul.	0
   Szigetenkint szerte az idegen nemzet	0
   Erős hunok ellen soha nem rezzenhet;	0
   Él maga törvényén, nem szolga, különben;	0
   Vannak fejedelmi (Detre is az) többen.	0
   Kiket az utból még, vagy haza értével,	0
   Megfuttat a vén szász titkos követével:	0
   Inti vigyázatra: legyenek mind résen,	0
   Készülve hadankint, mert nagy idő lészen.	0
   Naprul azért napra, mint azelőtt, folynak	0
   Dolgai gyanútlan az idegen fajnak;	0
   De sokat mond bátrabb szemeik nyilása:	0
   Benne ragyog népök várt szabadulása.	0
   Ezek így készülnek. - Buda hős azonban	0
   Hunokat hívatja, kitkit alattomban,	0
   Magához egyenkint rendeli a főket,	0
   Kincses ajándékkal így lopja meg őket:	0
   "Bátya, felém sem jösz, idehagysz túlon-tul,	0
   Meg is ám halhatnék tőled rokonomtul,	0
   Mióta királlyá Etelét megtettem,	0
   Ő pedig abban jár, hogy ne legyünk ketten.	0
   "Ó, jobb is, amim van, rendelni halálra:	0
   Nem tudni, a holnap, sohse, mit hoz mára;	0
   Ne nyelje be ő mind: ím, neked, ezt szántam:	0
   Jó emlékezéssel légy róla irántam."	0
   Másnak emígy szólott: "Hogy vagy, öregem, te?	0
   Elmultunk! igaz-é? Te is, én is, nemde?	0
   Új az idő s ember; az egész világ új:	0
   A vént leszorítják, ha maga nem tágúl.	0
   "Nem így, Bendeguz és Rof idején, volt ez,	0
   Kik alatt szolgáltál: hanem akkor volt ez!	0
   Véred elomlását Etele mit bánja!...	0
   De fogd: Bendeguzé; kincse maradványa."	0
   Van, kihez így fordul: "Má híni se' merlek	0
   Lakomára, hékám; ízetlen a serleg:	0
   Etele gyanakvó, rád, valamint rám is:	0
   Jól teszed! okos légy, kerülj ezután is.	0
   "Mi haszna ezentul billikomok, tálak,	0
   Arany-ezüst eszköz Buda nem-királynak?	0
   Etele rátenné kapzsi kezét, hidd el:	0
   Víg napok emlékét, pajtás, nesze, vidd el!"	0
   Olykinek^[3] ezt mondja: "Titok, amit hallasz...	0
   Ne félj! Etelénél kárt vele nem vallhatsz,	0
   Bár engem az útból félre akar tenni,	0
   Ami nem igazság: de ha meg kell lenni!	0
   "Egyszer hal az ember! magamért nem bánom:	0
   Asszonyomat hogy tán kirabolja, szánom;	0
   Amim van, az itt van: rejtsd el neki, kérlek,	0
   Légy gondviselője nyomorúlt Gyöngyvérnek."	0
   Így a többivel is, kit ravaszúl Detre	0
   Hajolni tapasztalt vala zendületre;	0
   (Rég ideje sző-fon maga titkos tervén;)	0
   S béadta nevenkint, hunokat ismervén.	0
   Volt már (de mikor nincs árnyéka nagy fának!)	0
   Irígye húnok közt Etele királynak:	0
   Rémít vala egyet hatalom gyors nőtte,	0
   Másnak Etel büszkébb, mint annak előtte.	0
   Jár maga eszén csak, tesz maga oktábol,	0
   Régi szokást mellőz, új dolgokat ápol. -	0
   Más, aminek elsőbb maga is örvendett,	0
   Találja nehéznek a sanyarú rendet.	0
   Ha ki meg ellustúlt békés Buda mellett,	0
   Harcolni örökké kell, látja, Etelnek,	0
   Nagyra fejét, egyszer, örömestebb szánja,	0
   Mint hogy ne henyéljen már ennekutána.	0
   Volt olyan is, kit tán szóval avagy tettel	0
   Etele megbántott, mit nem feledett el;	0
   Vagy, ha nem is bántá, vette zokon önként:	0
   Nem tudja, mivel sért, a hatalmas, gyöngét.	0
   Egy-kettő igazát érezte Budának,	0
   Titkon töri szívét sérelme jogának;	0
   Nagy része a köznép bizodalmán retteg:	0
   Etele az által hova nő felettek!	0
   Ezt arany ingerli; kapdos amaz újon;	0
   Ez rászületett, hogy követ egyre fújon;	0
   Ezt hajtja irígység, vad epébe mártott;	0
   Hő vére amannak üt örökké pártot.	0
   Hisz' ember az ember, akkor is az volt lám;	0
   Megörült s megdöbbent Etele nagy voltán. -	0
   Buda végez minddel szép színnek alatta;	0
   Szájába miképpen Detre vitéz adta.	0
   Mint szellő ha fogan vak déli melegben,	0
   Pici pöhöly elsőbb, út kis pora lebben,	0
   Majd a berek szélin leveli a nyárnak	0
   Táncot ezüst hassal, nesztelenül járnak;	0
   ...Honnan, kicsi szellő, ég vándora, jöttél?	0
   Vagy lábom előtt csak egyszerre születtél?	0
   Lehelleted' arcom még érzeni tompa:	0
   Ott vagy azért, látlak, hogy fürdöl a porba';	0
   S már zizzen az erdő, fodorúl a víz is,	0
   Hosszú haja árnyát lendíti a fűz is,	0
   Már lombokat lóbál, már ágat is ingat,	0
   Már egy egész karcsú fiatal bólingat:	0
   Zúg itt is amott is a liget és megdűl,	0
   Szennyes az ég boltja szapora fellegtűl,	0
   Kardját hüvelyéből rántja egy-egy villám,	0
   Zengeni, úgy tetszik, moraját is hallám:	0
   Hír támad azonkép a hunok szállásin,	0
   Tompa beszéd, bor közt, nagyok áldomásin;	0
   Hogy' támada? hogy' nő? ki toldja? ki kezdi?	0
   Tán a levegő is egyaránt terjeszti.	0
   Budának először dícsérete hangzik:	0
   Hajdani jó élet, heverő nagy lagzik,	0
   Munkatevés nélkül, ingyen, a vidám bor:	0
   S hozzá Buda lelke, a szelid, a jámbor.	0
   Az, ki Buda nevét említni se' merte	0
   Már hónapok óta, most jár vele szerte,	0
   S örvend, hogy szavait befogadja kész fül,	0
   Vagy meg is előzik, ha szólani készül.	0
   Nem tudja egyik sem, ha kivel súg össze,	0
   Hogy azt is arannyal Buda környéközte!	0
   Bátorságot ez ád mind ennek, amannak,	0
   Hogy már annyian ők Buda mellett vannak.	0
   Ada bátorságot, növelé a merszet,^[4]	0
   Hogy igaz ügyben jár, bizodalmat szerzett:	0
   "Aranyát elvettem - kiki titkon szóla -	0
   Hanem ez gondol, lám, csak a közös jóra."	0
   "Oh bizony... (a fő-fő, a nyakasabb szittyák	0
   Buda királyságát ily szóval ahitják)	0
   Oh bizony! akkor volt a mi szavunk kellő,	0
   Mi magunk fő jobbágy, királyhoz egyenlő.	0
   "Szoktunk oda járni, mint haza, hívatlan,	0
   Fölkelni, ha tetszett, ülni le, mondatlan;	0
   Kérelmet ha tevénk, a hangja parancs volt,	0
   És Buda kért tőlünk, ha miben parancsolt.	0
   "Mert ő vala jámbor, nem büszke, negédes -	0
   Vala nyájas, vídám, szelid, emberséges,	0
   Szófogadó, kész, hű; de igaz is, bölcs is:	0
   Benne ugyan nem volt legkisebb erkölcs is."^[5]	0
   Más haragot színlel, makacsabb húrt penget:	0
   "Nem volt szabad azzal, nem tudta mit enged,	0
   Társul az öccsét hogy székébe fogadja,	0
   S a nem-adhatóját valakinek adja.	0
   "Királyt Buda nékünk nem tesz maga mellé,	0
   Se kérdve, se hallva: »ime, Ország! kell-é?«	0
   Gyűljön azért ország, ki ne ő rá bízza:	0
   Vétesse hatalmát kénytelen is vissza!"	0
   Egyszersmind az urak: Torda, Szalárd, Bulcsú,	0
   Gyula kádár ellen szitok átok olcsó,	0
   Nevöket említik beszorult ököllel:	0
   Hogy Buda osztályát okozzák Etellel.	0
   Sok szörnyed a szótul önnön maga nyelvén,	0
   Buda gyalázatján, Buda veszedelmén,	0
   Dísztelenül amint megalázva festi,	0
   Hogy' nincs nyugodalma, se lelki se testi.	0
   Iszonyítja legtöbb a nagy, örök esküt,	0
   Mellyet szíve vérén Etel az-nap eskütt:	0
   Fogadá, nem tartja: ám most kiki lássa:	0
   Nemzetül a húnnak ne legyen romlása!	0
   És már az ilyen szó nem marad a fők közt,	0
   Riadoz törzsenkint az alattlevők közt,	0
   Mint hó-gulya, száll s nő; mese mesét szülvén:	0
   Megbódul a köznép, fejei bőszültén.	0
   Valamint nagy ménes, ha elő-nyaranta	0
   Vihar gyül az égben, repülő sok gyanta,	0
   Feledi hogy szélyel bízvást legelésszen,	0
   Nyugtalan egyszerre, bogarassá lészen;	0
   Hosszú nyakát némely, levegőbe tűzi,	0
   Dagadó cimpával a viharat bűzli;	0
   Más felrug emelten lobogó farkához,	0
   Lába dübörgésén ijed és futkároz;	0
   Nincs bújni karámba, hol bújni ereszbe,	0
   Teszi kettő-három a nyakát keresztbe,	0
   Remegő oldallal a nagy időt várja,	0
   Mikor szakad a menny hulló köve, árja;	0
   Így a hunok közt is háborog az alrend,	0
   Megbódul az elme, és megbomol a rend;	0
   Csoportosan öt-hat dugja fejét össze:	0
   S a vérszagot érzi, s mond: nagy-idő lessz-e!	0
   Maga Hadur-Isten sok csuda jelével	0
   Hírűl Buda végét adja Etelével;	0
   Üstökös a mennyég bús mezejét szántja,	0
   Pallosokat vérben emel észak lángja.	0
   Kell szörnyű esetnek történni, mivelhogy	0
   Nappal a nap fénye, éjjel a hold elfogy,	0
   Sötétben a húnok fiai maradnak:	0
   Vesztét ne jelentse mind az egész hadnak!	0
   Sok csuda szörnyet szűl az asszony, az állat,	0
   Forrás vize vértől iszony és útálat,	0
   Kabala emlőjén vér szakad a téjjel,	0
   Halványan a holtak kísértenek éjjel.	0
   Mert ezt Hadur-Isten balgatag embernek	0
   Buda elvesztéről adta bizony-jelnek,	0
   Hogy Etelét intse, a népet is ója:	0
   De nem érti a föld gyenge halandója.	0
   Amit az Ég jósolt, hogy eleit venné,	0
   Az fordula épen nagy veszedelemmé,	0
   Hogy Buda romlását felidézze gyorsan:	0
   Ez a nyomorúság az emberi sorsban! -	0
   Immár Budaszállás nem oly rideg, árva,	0
   Felmagzott füveit letapossák, járva;	0
   Éjjel elébb jőnek, azután napközben,	0
   Legelébb egyenkint, azután mind többen.	0
   Buda paripái, új elevenséggel,	0
   Most összenyerítnek gyakori vendéggel;	0
   Udvara sok füstjén megvídul az éhes;	0
   Sürög ami sűrű, sajog^[6] ami fényes.	0
   Mint hangyacsoport, mely kiered fészkébül,	0
   Zsákmányra elébb küld csak nehanyat kémül,	0
   Azután mind többen lakói a bolynak,	0
   Egymás tetején is, oda-vissza, folynak:	0
   Úgy népesedett meg Budaszállás útja,	0
   Fel is, le is a hún szüntelen azt futja;	0
   Szélyel az országban ágazik, mint küllő,	0
   Vagy az onnan térő, vagy az oda gyűlő.	0
   Sereget is, mely a palotát őrözze,	0
   Buda személyéhez állítanak össze:	0
   Pártbeli népéből kiki részét adja,	0
   S rendre egy-egy ott hál, ki törzsnek az atyja.	0
   Buda királyt pedig ámítja reménység,	0
   Tagjait, úgy érzi, nem terheli vénség,	0
   Mint habot üres szél, bizalom felfúja,	0
   Könnyen forog, és jár: fiatal lett újra.	0
   Így a buborék, mely született nádszálon,	0
   Könnyű lebegéssel kis ideig szállong,	0
   Fényét teszi minden fordulata szebbé:	0
   Valamíg elpattan - hiu pára-cseppé.	0
   Látván maga mellett gyűlni fölös számot:	0
   Mintha erejéből kiki adna vámot,	0
   Neki adna egy részt, toldná az övéhez:	0
   Testében is immár olyan erőt érez.	0
   "Nézd, feleség, Gyöngyvér, nevető szájjal mond,	0
   Nem vagyok én még vén; hanem a bú, a gond;	0
   Acélos erővel minden inam pattan:	0
   Megvínék bizony én Etelével hadban."	0
   "Jaj! - felel az asszony - mint ide nyilallott!	0
   Oktalanul többé így ne beszélj, hallod,	0
   Mert bizony elfordul e zsönge szerencse:	0
   Nemhogy Etelétől árva fejed mentse."	0
   De még azután is Buda csak nem állja,	0
   Hogy balga beszédet ki ne ejtsen szája,	0
   Ülvén az urak közt, bor-lihegő mellel:	0
   "Meglássa no bárki: megvívok Etellel!"	0
   Ifjú dolgait is hordja örökké fel:	0
   Hogy harcolt gepidák fene törzsökével;	0
   Vissza magát harcos napjaiba éli;	0
   Etelén győzelmét semminek itéli.	0
   Tanácsot azonban ülnek vala mindég	0
   Buda királlyal, vagy külön, a leventék.	0
   Benn a palotában s kívül az erkélyen	0
   Jövet is az úton, menet is utfélen.	0
   Könnyű bizony eddig vala szökni árkot,	0
   Szóval Buda mellé ütni merész pártot:	0
   De mi lesz a vége? s mi elébb a kezdet?	0
   Van mit nagyon erről tanakodni bezzeg.	0
   Eleinte a szó hirtelen és hangos,	0
   Dobál vele büszkén sok előharangos,	0
   Föl, Isten egére hajítani merné,	0
   Nemhogy, zabolázván, Etelét ismerné.	0
   De máris ezáltal megütődnek többen,	0
   Nagy meredek szótól az okossa döbben	0
   Amazok estén, kik előtte bukának,	0
   Méri a mélységet: "nem ugrom utánok!"	0
   Beszéd hamar ottan emelkedik óvó,	0
   Kétség is habozó, félelem is búvó;	0
   Százféle tanácson száz elme hasonlik:	0
   Mint habütött pandal,^[7] Buda ügye omlik.	0
   S valahol meggyűlnek tanácsba, csoportban:	0
   Eggyel az ottlévők feje több, mint ott van:	0
   Nem látja sok ember, de ki látja, szörnyed:	0
   Etele arcát, a boszuálló szörnyet!	0
   Mint őszi fuvalmon fa levele sárgul,	0
   Nesztelen itt-ott már leválik az ágrul:	0
   Ugy sápad el egy-egy, szótlan tovahímlik,	0
   Iszonyún e látás ha elébe rémlik.	0
   Hírli veszett ügynek: mond, tudta előbb is;	0
   Téríti meg útján a szembejövőt is;	0
   Csak, ki magát nagyon Budáér' kitette,	0
   Kénytelen az helyt áll, marad őmellette.	0
   S Etele nem tudná Buda bátyja tettét?	0
   Jól tudja bizonnyal: hivei megvitték:	0
   De csak úgy tőn kézzel, kicsinyelvén e bajt,	0
   Mint aki magától könnyü legyet elhajt.	0
   Pedig Buda pártján még elegen vagynak,	0
   Lehetne keménynek mondani és nagynak,	0
   Ha volna tanácsa, ha volna vezére,	0
   Ha Etel oly sokkal maga föl nem érne.	0
   De bomlanak immár külön-külön észen,	0
   Füstbe ama nagy tűz, félő, ne enyésszen.	0
   Végre a tanácsot, mit megvon az elme,	0
   Megadá mindnyájok közös egy félelme.	0
   "Budaszállás - mondák - nyilt, mezei tábor,	0
   Nincsen is ez helyben maradásunk bátor:	0
   Nosza rakjunk várost, kőre követ szintén,	0
   Valamint sok más nép teszi Naplementén."	0
   Mindenki örömmel ezt az igét hallá,	0
   Fenszóval Buda és a többi javallá:	0
   Mire Etel megjő, ha volna lehetség,	0
   Hogy ilyen épűlet akkorra megessék.	0
   Város vala régi, Duna jobbik partján,	0
   Megtörve had által, Keve, Béla kardján;	0
   Tornyai, bástyái, mellvédei most rom:	0
   Húnok idejöttén alázta meg ostrom.	0
   Teteje hamvvá lőn; még falai állnak,	0
   Lassu enyészettel ott hagyva halálnak,	0
   Ügyefogyott aljnép csarnokait éli,	0
   Szél benne bitangol: az északi, déli.	0
   Erre legott minden, ha ki látta, gondol,	0
   Képzeletök mindjárt építi a romból.	0
   Rései megtöltve, árkai megásva:	0
   Költözzél, oda át mind Budaszállása!	0
   Nosza, egész tábor Buda szaván pezsdül.	0
   Útra, hogy a várost vigye mindenestül,	0
   Kapcsait ereszti, oldja eresztékit:	0
   Budaszállást ember nem leli a régit.	0
   Szedi szélyel, csuklón, ki mestere ennek,	0
   Emeli köpcös váll súlyát szelemennek;	0
   Oszlopa dől rendre; cölöpjeit ássák;	0
   Gödör ha jelenti Buda ó szállását.	0
   Lábat alá mindjár', kötnek erős tengelyt,	0
   Irdatlan^[8] kereket, guruló nagy hengert;	0
   Gulya ökör húzza; a tábor is indul;	0
   Csak a Mátra szele száll ott meg ezentul.	0
   Immár Duna mellé hogy lassan elértek:	0
   Láp a szarufákból készűle temérdek:	0
   Úszva egyik partról költöznek amarra,	0
   Lófarkon az ember, tutajon a marha.	0
   Föld nyomorú népét, az idegen fajtát,	0
   Ostorral azonban építeni hajták	0
   Seregestül, amely tud bánni a kővel,	0
   Vagy arravaló, hogy emelje erővel.	0
   Sziklát seregestül hordnak vala heggyé,	0
   Munkában az éjet nappal teszik eggyé;	0
   Etetik éhszájú csorbáit a falnak,	0
   Tornyot is az égre, négy szögein, tolnak.	0
   Hamarább mint vélnéd, vár leszen a várból,	0
   Kapuit ácsolják nagy erdei szálból,	0
   Csiga eresztvényre hídját lehidalják,	0
   Iszonyú mély völggyel körítik az alját.	0
   Buda király elsőbb a helyet megjárva,	0
   Építi fa sátrát nagy kő palotára;	0
   Ernyőt a hunok is körülötte vonnak,	0
   Tetején lángdúlta födözetlen romnak.	0
   Budaszállás, amely volt azelőtt, nincsen;	0
   Ki látni akarja, ide föl tekintsen,	0
   Sátorait tarkán emeli magosra; -	0
   Hirtelen így épült Buda új várossa.	0
   ^[1] Valóban így ejtik Tisza Duna közt, a ládd-e rövidítést még inkább	0
   megrövidítve. S a poézis ne használhatná az ilyet alkalmilag?	0
   Másutt kapva kap az ilyen hangzatos rövidítéseken. A. J.	0
   ^[2] Tehettem volna: gót-tal, s a rím úgy is megjárná. De nagy vidék	0
   így ejti a hoz-hez ragot. Az pereljen az én perlőimmel. A. J.	0
   ^[3] Némely. Ollyik. A. J.	0
   ^[4] Mersz, mint a félsz. E kettő él ily formában. Véleményem szerint	0
   nem az ige második személye, hanem valóságos főnév, sz képzővel.	0
   A. J.	0
   ^[5] Erkölcs. Eigensinn. (Itt játék is van benne jellemhiányra.) A. J.	0
   ^[6] Ragyog. Régiesen ("Sajog mint arany.") A. J.	0
   ^[7] Padmaly is; de amaz határozottabban; vizpartban vájt ür. A. J.	0
   ^[8] A népmesék e szava nem oly irdatlan szó, mint látszik.	0
   Betűcserével annyi mint irg-atlan, a régi irg. (jorg) tőből; tehát	0
   am. irgalmatlan (nagy). Azt gondolá az ember: szemét; pedig lám:	0
   kincs. A. J.	0
Tizenkettedik ének	0
   Buda halála	0
   Már fészeke fölött leng énekem ezúttal,	0
   Buda forgó napja száll meredek rúddal,	0
   Este van, este van... késő a madárnak:	0
   Nem látjátok-e már, hogy' nőnek az árnyak?	0
   Buda körül bús éj tornyosodik össze.	0
   Hanem a sors útján csak pihenő lessz e:	0
   Új dalok, új dolgok tolmácsai, jőnek,	0
   Ha Isten erőt ád szegény éneklőnek.	0
   Etelét említem: hova késik hadban:	0
   Idejét vesztegli maga önként abban,	0
   Készántag azon van, mi ürügyön késsék,	0
   Rettegve haragja izzó kitörését.	0
   Talán Buda megtér ildomosabb észre,	0
   Tán pártja elporlik, (szakad is már részre,)	0
   Tán őmaga lelkét türelemmel győzi,	0
   Csepprül amíg cseppre boszuját lefőzi.	0
   Hamar a zendűlést odakinn elnyomta,	0
   Csak félelem által; vért keveset onta;	0
   Látatlan előzé iszonyú hadjárat:	0
   Híre hadat vert meg, vőn be kaput s várat.	0
   Sok kulcsot ijedve lába elé hoztak,	0
   Fogoly esett nagy szám, sarc tetemes, gazdag,	0
   Túszt neki minden hely küldöze hódolva,	0
   Városok utcáit taposta hatalma.	0
   Ám adaját császár meg nem adá bérül,	0
   Hallván ijedelmes rosz hírt Etelérül:	0
   Hogy az ő országát hódítja magának,	0
   Népével a húnok, mint urai, bánnak...	0
   Üzené: túszt, foglyot hamar átaladjon,	0
   Maga is országán többé ne maradjon,	0
   Vigye hadát húnok lakozó földére:	0
   Ugy áll neki császár, mit előbb igére.	0
   Nagy büszke haraggal Etel erre lobban,	0
   Igazán vagy színből? maga tudja jobban;	0
   Színből, igazán is: mert az neki sértő,	0
   Hogy elébb átadja s várjon adóért ő!	0
   De meg, Buda miatt késik vala, mondom,	0
   Haragban a lelke hömpölyög és gondon; -	0
   Ifju seregét is szoktatnia kell még:	0
   Látja, hogy a harcban mily öröme telnék.	0
   Nosza hát indítja, had-izenés nélkül,	0
   Felel a császárnak mostoha vendégül:	0
   Mély birodalmába, hét ágra, betörvén	0
   Omlik hada, mint ár, kavarog mint örvény.	0
   Valahol megfordul, pusztít, rabol, éget,	0
   Füstben maga után von egész vidéket,	0
   Kincsét kirabolja, népeit elhajtja,	0
   Csak az üres földnek gyász fenekét hagyja.	0
   Tízszer - husszorosan az adót fölszedték,	0
   Olly özön a zsákmány, mind' el se vihették,	0
   Bíbornak először kopja vala singi, -	0
   Vagy elégett máglyán, nem vált ura senki.	0
   Sűrü követ által bezzeg ajánlá már,	0
   Maga veri följebb adaját a császár:	0
   Ám Etelét ily szó találja süketnek,	0
   Látnia szinét sem engedi követnek.	0
   Sőt a telet is már - Etele azt várja,	0
   Míg maga hídat ver omló vizek árja:	0
   Hogy büszke Bizáncnak kapuin döngessen -	0
   De az idő sorját, kell, sorba kövessem.	0
   Buda király búsan ödöng vala itthon,	0
   Bástyái mögött sem érzi magát bizton,	0
   Keleti pusztákra szomorúan néz ki,	0
   Hogy mily nagy az ország s kicsiny az ő fészki.	0
   Mint rácsba először befogott vadállat	0
   Mozgásra elég tért s nyugtot se' találhat,	0
   Jár fel-alá mindig, lép nehanyat s vissza,	0
   Fejével a rácsot sikeretlen zúzza:	0
   Úgy, falai közt, jár húnok fejedelme;	0
   Gyorsabban a testnél hánykódik az elme:	0
   Ha űl is, ha áll is, ha fekszik, ha alszik:	0
   Ez nem pihen úgy se, álmába' viharzik.	0
   Egy nap is, a várnak hogy néz vala ormán,	0
   Egyedül a síkra mélázva mogorván,	0
   Merre Budaszállás lehetett a régi,	0
   S homályban Etellak messzebbi vidéki:	0
   Hirtelen az öklét üti homlokához,	0
   Szeme összébb rándul, egy pontra sugároz,	0
   Nem a levegőben - lelkébe' van e pont,	0
   Hátra szegett fővel nagyot riad, és mond:	0
   "Mely Isten az égből - te, Hadur, ez eszmét,	0
   Te adád most nékem, szánván Buda vesztét!	0
   Vagy valaki, ébren - feledett álomban -	0
   Mondta nekem?... Sőt te, te Hadur, e nyomban!	0
   "Mind a hunok tüstént körül arcom' vennék,	0
   Magam is, e karddal, győzhetetlen lennék,	0
   Ha egyszer kezemet ráteszem a kardra,	0
   Én, Buda király, mint Isten is akarta!	0
   "De ki lesz a bátor?..." Ezt mondva, szemébe	0
   Kanyaró ötlött fel, a Kanyaró népe,	0
   Mely, noha Budával táboroz egy-párton,	0
   Nem szenvedik ottbenn, csak kívül az árkon.	0
   Mert nem volt Kanyaró, feje, atyja nemnek,	0
   Vezeti seprőjét húnnak, idegennek,	0
   Ki barát és ellen földjén rabol, éget,	0
   Ki apát anyát ölt, s aluvó vendéget.	0
   Nem lakik e banda soha sátorszinben,	0
   Eső, hideg és hév feketíti színben,	0
   Bőre nem is bőr már, hanem ordas kéreg;	0
   Nyerge az ágy s tűzhely, hús ez alatt fő meg.	0
   Békében (e hadnak nincsen soha béke)	0
   Körül a szomszédság búvó menedéke,	0
   Onnan idegent is, húnt is rabol átkul;	0
   Hadban elől ijjeszt, mérföldnyire száguld.	0
   Mostan Buda mellé, mint keselű, jöttek,	0
   Díjul akasztófát s aranyt kikötöttek,	0
   Azt hogy ne találják, ezt hogy ne veszitsék; -	0
   Kénytelen ámbár, de kellett a segitség.	0
   Ily hadnak Buda most hivja fejét félre,	0
   Vala ez a rútak iszonyúbb vezére:	0
   Daliás hún nép közt nem akadt oly undok,	0
   Hogy megközelítné amilyet elmondok.	0
   Kulacsfeje szűkült, pisze orral, lappá,	0
   Tette a természet, s maga még rútabbá:	0
   Késsel az ön húsát bemetélte arcán,	0
   Hogy lenne ijesztő rettenetes harcán.	0
   Szanaszélyel ritka, müveletlen serték	0
   Forradozott állát s ajakát kiverték,	0
   Apró szeme kútból csillog elé, szúrva;	0
   Hangja ebugatás: vakogó, nyers, durva.	0
   Ezzel Buda király ered íme szónak,	0
   Félre mezőn híván, így mond Kanyarónak:	0
   "Meglátom, Kanyaró, van-e hős sziv benned,	0
   Etele sátrába, éjszaka, bemenned.	0
   "Kard függ ott valahol, megismered erről:	0
   (Hüvely atyjáé volt, megmondta: mi jelről)	0
   Azt nekem orvúl te... ha nekem elhoznád:	0
   Aranyban-ezüstben elnyered a hasznát."	0
   Megdöbbent Kanyaró, gondola egy hosszat,	0
   De utóbb fellángol, merni nagyot, rosszat,	0
   Szája vigyorgástól lőn még iszonyúbbá,	0
   Dísztelen ily szóra vonogatta csúffá:	0
   "Kard lesz: de aranyt adj, de sokat; nem bánom;	0
   Hanem aztán: pfh! pfh!... Etelét nem várom;	0
   Mert ha Etel itt kap, Hadur, az ebanyja,	0
   Száz volna se' ment meg, se maga sem kardja?"	0
   "Menj, menj, gonosz! Ármány! Buda szól ijedten,	0
   Mert félek agyon sujt égő nyila itten,	0
   Vagy az útban, akit káromlani mertél; -	0
   Jutalmad azonban megvetem a kardér'."	0
   Még az nap Kanyaró osztja hadát szélyel,	0
   Út nélküli úton bújkál vele éjjel,	0
   Napközben mocsaras helyeken meghúnynak,	0
   Rettegve bosszúját minden igaz húnnak.	0
   Harmadik éj amint fordul ilyen napra,	0
   Mind összeverődtek tornyos Etellakra,	0
   Állítja vezérük ide-oda lesbe,	0
   Útat előálmon egyedül keres be.	0
   Krimhilda Etelnek szép nője azonban	0
   Távoli férjéhez vala édes gondban,	0
   Nem alutt, az álom csak játszva kerülte,	0
   Fohásza galambit férje után küldte.	0
   Hattyu fehér teste forog a hab ágyon,	0
   A lelke meg úszkál tenger hiu vágyon,	0
   Apró pihegését únja Aladárnak;	0
   Körül éjsűrítő nagy kárpitos árnyak.	0
   Hall egyszer odalenn, mint paripa prüsszét:	0
   Megörül: hirmondó! felugorva néz szét:	0
   Etele tornácán hadi mént kötött meg	0
   Valaki..."jaj! nem más - édes uram jött meg!"	0
   Veti hamar leplét karcsu derekára,	0
   Minden erén futkos szerelem hangyája;	0
   Függő folyosón át az urához indul,	0
   De megáll rettenve útja közepin tul.	0
   Idegen a férfi, dísztelen a termet,	0
   Mely palotából jön s lova hátán termett:	0
   "Ki az ott, ilyenkor?" - De nem is áll szónak;	0
   Vércse sikoltása űzi az asszonynak.	0
   Tüstént aluvó őr, valamennyi, támad;	0
   Két ujján Kanyaró füttyent vala hármat,	0
   Éh farkasi oztán törnek elő jelre;	0
   Virrada sok alvó örökös éjjelre.	0
   Így sikerült vérben által verekedni,	0
   De zsákmányt Kanyaró nem mer vala vetni;	0
   Seregét oszlatja: el, el, a határra!	0
   Egyedül a kardot viszi meg Budára.	0
   Mellyet nagy örömmel Buda király másnap	0
   Mutat elő s büszkén a többi tanácsnak,	0
   Dicsekszik: az éjjel csoda által nyerte;	0
   Jobban Etellakról tudják hazaszerte.	0
   Mindenfele a hír onnan eredt szélyel,	0
   Összetalálkozván Buda más hírével:	0
   Hogy az Isten kardját csudaképen nyerte; -	0
   Nem hiszi egy ember neki, országszerte.	0
   Sőt a maga pártja, az is elpártolna,	0
   Etelétől immár menedék ha volna;	0
   Újult bizodalmát öli halvány kétség:	0
   Így orozott kardban, vajh, lesz-e segítség!	0
   Etelének is vün^[1] hírt Hilda futára,	0
   Mikor a kard eltünt, s hova tünt: Budára.	0
   O - jaj!...akkor látták (egy hangja se hallszott)	0
   Sápadni először azt a piros arcot.	0
   Elsápada, elhalt kisérteti zölddé,	0
   Azután izzó vér sebesen megtölté,	0
   Azután ültéből felrándula, tenni,	0
   S dörmöge mély hangon: "haza fogunk menni."	0
   Követét császárnak hívatja magához,	0
   Adaját hogy rakják; engedi, lábához,	0
   Túszt neki és foglyot átaladat renddel,	0
   Haza indúlásra napot órát rendel.	0
   S már, mint szele égi tüzes háborúnak,	0
   Zúg jötte felől hír a haragos húnnak,	0
   Mindenfele a nép elképzeli s borzad	0
   Budára szegényre az iszonyú rosszat.	0
   Mint hegy ha szakadna, mint ég ha omolna,	0
   Világ tengelye mint dűlőbe' ha volna:	0
   Úgy képzeli a nép - vagy mi nagyobb rosszat	0
   Etele haragja, Buda bűne hozhat.	0
   Még útban eléje, urok elé, mennek	0
   Sokan a fő húnok, fejei a nemnek,	0
   De nem meri egy se Buda pártját fogni,	0
   Etele szívébe könyörű szót lopni.	0
   Detre is ott van már, kelleti hüségét,	0
   (Átkozva magában Buda semmiségét.	0
   Lelke a jövendőn szomorún kóvályog.)	0
   S vele mind a többi idegen királyok.	0
   Föl, Keveházának, seregét vezérli	0
   Etele; ott áldoz; Érdet nyomon éri,	0
   Buda új városnak fordul, folyam ellen,	0
   Téteny előfokján föltetszik az ellen.	0
   Hamar, ezt meghallván, Buda kaput zárat,	0
   Nagy körösztbálvánnyal segíti a zárat,	0
   Dobogót felvonnak szédűletes árkán,	0
   Nyíllal, kopiával tövises a párkány.	0
   Hal úszva - király mond - madár ha repülve	0
   Ember fia nem jő itt csuda nélkül be:	0
   Mert elfogy előtte, akármi felől jön,	0
   És meghasad a föld, bármerre kerüljön.	0
   Etele azonban már nem vala távol,	0
   Körül a hegységet megszállta hadával;	0
   Kapu elé mindjár' szót szólani küldött,	0
   S nagy hangon alólrul beszéle a küldött:	0
   "Buda király hol van? Álljon maga szónak. -	0
   Etele küld engem, ura minden húnnak,	0
   Seregével ott ím a bérceket űli,	0
   Ezt a madárfészket pöhölyre becsűli.	0
   "Hegyet az árkába onnanfölül ontat,	0
   Falaid ormóján tapos országútat,	0
   Valaki él ottbenn, úgy tartsa, nem élne,	0
   Fiúval az apját vetteti kardélre.	0
   "De ha Isten kardját meghozva, köszöntöd,	0
   Kapuid, sarkából, mély porba ledöntöd,	0
   Egyszer ha vonúl át városodon népe:	0
   Fogad utolszor még atyafi kedvébe."	0
   "Se kaput, sem kardot! - felelt Buda hévvel, -	0
   Holt testemen át csak ha bejő népével!	0
   De, ha esdő szóval maga hozzám jön be,	0
   Fogadom a pártost régi kegyelmembe."	0
   Kaccanva Etele érti meg e választ:	0
   Ha ha!... egy jó kardot fegyveriből választ	0
   S indúla, menőben derekára kötvén,	0
   Mind az urak kérik, őt nyomba követvén.	0
   Ne menjen! ez ármány; Hadurra? hová megy:	0
   Azok ott nagy tábor; maga hős, de lám egy; -	0
   Esennen^[2] a hún fők köntösit érintik:	0
   De szeme szikrái vissza vadúl intik.	0
   Jutva le a várhoz (mely Ó-Buda mostan),	0
   Parancsola tüstént: nyíljék kapu ottan,	0
   Hidat alá döntnek, kaput elé tárnak;	0
   Mögötte bezúdúl tengelye a zárnak.	0
   Buda pedig öccsét várja vala bástyán,	0
   Messzire megrémült vérszínü palástján,	0
   Haja merevedni sisak alatt kezde,	0
   Hálója halálnak szemeit környezte.	0
   Szólni akar - nem tud: hozzá ne eresszék,	0
   Karddal ez egy embert odalenn elvesszék;	0
   De nem is voln' aki e szóra királynak	0
   Végezze parancsát: mint kőszobor állnak.	0
   Amint közelebb jő, amint szeme villan,	0
   Duzzad egész teste, majd rászakad ollyan,	0
   Harag a nézése, harag a járása,	0
   Szorul összébb köztük levegő nyilása:	0
   Fegyvertelen az bár - szegény Buda elhűl,	0
   Hamar Isten kardját rántja ki védelmül,	0
   Önkintelen ádáz Etelétől ója,	0
   Noha érzi eljött éltének utója.	0
   Etel is, szó nélkül, csak ölü-sívással,	0
   Ránt ellene szablyát; küzdenek egymással;	0
   Messze a viadal késő zaja csattog;	0
   Nézi a két tábor, fölöttük, alattok.	0
   Ott nem az Istenkard által Buda vívik,	0
   (Kezében acélja csak acél tudnillik;)	0
   Emberül ő harcolt maga emberségén;	0
   Bajnok vala ifjan, s bús élete végén.	0
   Harmadszeren amint zúdúltanak össze:	0
   Etel Buda kardját kiröpité messze;	0
   Oda lőn az; testét veszni hagyá hátul,	0
   Megfutva halálnak mereven arcátul.	0
   Még egyszer üvöltvén, Etele szökellik,	0
   Vállközön a kardját belemártá mellig;	0
   Arccal, Buda ki volt, a porba merűle,	0
   Iszonyú csendesség fagya meg körűle.	0
   Ám had ura Isten jól látva egéből,	0
   Hunokért nagy könnyű csordúla szeméből;	0
   "Jaj! betelik, mondá, már íme betelnek -	0
   Népe jövendői számlálva Etelnek.	0
   "Isten, alant földjén, ő lehetett volna;	0
   De nagy ily kísértés, földi halandóra" -	0
   Szólt; és megnyugodott, könnyét letörölvén:	0
   Hogy örök-állandó amaz erős törvény.	0
   Ezalatt tornyáról magas palotának	0
   Rohan alá, hajh! már özvegye Budának;	0
   Szöghaja kígyóit tépi, előfutva,	0
   S üvölt habos ajkkal, még oda sem jutva:	0
   "Ilda, kevély Hilda! Krimhilda kegyetlen!	0
   Verjen meg az átok! ne maradj veretlen!	0
   Soha te fiadnak örömét ne érjed!	0
   Vesszen ki magostul vele gyilkos férjed!	0
   Kínnal fiad elveszd, kínnal akit szültél:	0
   De ne örülj akkor, mint akkor örültél!	0
   Kit élnie szűltél: szűld szörnyű halálra!..."	0
   Jajgata, és mint holt, lerogyott urára.	0
   Etele is eszmélt asszonyi fájdalmán,	0
   Össze a hős rendült neje nevét hallván,	0
   Lába előtt, vérből, néz vala egy pontot,	0
   Tompa sötét hangon ily szavakat mondott:	0
   "Ne átkozd, iszonyú! nem vétkes az ebben;	0
   Ártatlan a gyermek az apai tettben.	0
   Átkod Keveházból nem fogja kivájni...	0
   Tora, temetése leszen ott királyi."	0
   Búgással az asszony szemeit a sebbe	0
   S arcát, könyü nélkül, temeté mélyebbre;	0
   Sírtak hölgyei mind. Most a csuda-kardot	0
   Fölveszi egy fő hún, ki Budával tartott.	0
   Vitte, odanyújtá Etele királynak,	0
   Némán háta megett a többije állnak.	0
   Megrázkodik a hős, markolat érintvén;	0
   De legott felszólal, nagy körbe tekintvén:	0
   "Hun urak, mit néztek! ez csak az én tettem,	0
   Megvan. Szigorún, de igazán büntettem.	0
   Ezután bő ajtó nyílik kegyelemre:	0
   Nem vetem a multat senkinek én szemre.	0
   "Hunok! Isten kardját emelem rá fenjen:	0
   Mind a világvégig általa kimenjen	0
   Népünk birodalma, neve, dicsősége!...	0
   Örökkön örökké nem lesz soha	0
                      Vége	0
   ^[1] Vive. Jogos régi forma. A. J.	0
   ^[2] Esdőleg: Régi szép szó. A. J.	0
BOLOND ISTÓK	0
Első ének	0
   Bolond Istók bekukkan a világba s megkezdi vándorlását.	0
   Kedvem van énekelni (ritka kedv	0
   Egy idő óta!) s ami több, vigat,	0
   Vagy víg-szomorkást, melyben játszi nedv	0
   (Humor) nevetett s olykor szívre hat.	0
   Ám lássa múzsám, hogyha belekezd	0
   Bolond Istókként, és belészakad	0
   A legderekán, vagy már kezdetin is,	0
   Mielőtt alányomhatta volna: finis.	0
   Szeretem én langy május-reggelen	0
   A permet-essőt, mely gyéren aláhull,	0
   Csillámfonalkint, a dörgéstelen,	0
   Napszűrte felhők tiszta fátyolárul,	0
   Midőn a tájnak élénk zöldje lenn,	0
   A szőke fényü légből visszahárul	0
   És sárgazölddé lesznek a sugárok,	0
   Melyekben a kelő nap átszivárog.	0
   Szeretem a hölgy szép szemét, midőn	0
   Egyszerre könnyet hullat és mosolyg,	0
   S a még le nem simult bánatredőn	0
   Félénk örömnek kétes lángja bolyg.	0
   Szeretem, hogyha - mint tavasz-mezőn	0
   Árnyékot napfény - tréfa űz komolyt:	0
   Ez a hullámos emberszív nedélye:	0
   Halandó létünk cukrozott epéje.	0
   Szeretem nézni (bár lábam ügyetlen)	0
   Komoly-vig táncod, keleti fajom:	0
   Mikor feljajdul rátermett kezekben	0
   A hegedű s méláz a cimbalom;	0
   És olykor a bú fátyola lelebben	0
   S kiront a jókedv táncban és dalon:	0
   Egy élet e tánc, melyben lélek a dal:	0
   Kevés öröm, vegyítve sok bánattal.	0
   Hanem dologra. Kit s mit akarék	0
   Megénekelni csak? Tudj' a manó,	0
   Hiszen nem is gondoltam arra még;	0
   Pedig, könyörgök, azt előre jó	0
   Megtudni mégis: ki az a derék,	0
   S mi rajta megénekleni való,	0
   Mielőtt az ember a jámbor papirra	0
   Tiz vagy tizenkétszáz verset leirna.	0
   Hogyan kezdém hát? lássuk ott elül.	0
   "Kedvem... szomorkást... játszi nedv..." Igen;	0
   Tovább! talán még hősem is kerül:	0
   Ahá! Bolond Istók: ez jó nekem!	0
   Istók, szerény név, s rája címerül	0
   Az a Bolond szó illik képtelen:	0
   Gyöngynév! s mi terjedt fogna lenni, ha	0
   Viselné az egész familia!	0
   Megvan. Tehát Bolond Istók. Legyen.	0
   Bár hősi tette most nem jut eszembe,	0
   S a monda sem fog rá semmit, egyen	0
   Kivül: mikor bekukkant Debrecenbe,	0
   De hát azért én lantom letegyem?	0
   Nem én! neki gyürkőzöm jóhiszembe:	0
   Nem ő az első, kinek érdemét a	0
   Hisztórikus csinálja, vagy poéta.	0
   Különben én igazságos leszek,	0
   Más érdemét Istókra nem ruházom:	0
   S ha mit netán az övéhez teszek,	0
   Kárt amiatt másik bolond ne lásson.	0
   Éljen, ki nagy bolond volt, mint ezek!	0
   No már, az első versben kér'm alásson	0
   Nem Istók, hanem Hűbelé Balázs	0
   Érdeme volt a mindenbe kapás.	0
   Evvel tartoztam a históriának.	0
   Könnyült kebellel most jerünk odább:	0
   Ki volt Istók? szüléi kik valának?	0
   Ki nagy-, szép-, ős-, déd-apja s így tovább?	0
   Bohó kérdés! otromba egy kivánat!	0
   Hát tudom én minden feje-fokát?	0
   Annyit tudok, hogy első e családfán,	0
   Ki magát lóvá hagyta tenni: Ádám;	0
   S hogy föl nem vette a családnevet,	0
   Annak oka, mert nem volt még divatban,	0
   Vagy szégyenelte kissé, meglehet,	0
   Ádám apó; de az mindegy; miattam	0
   Viselje bárki azt, amit szeret,	0
   Az igaz név előbb-utóbb kipattan,	0
   S minél több névvel és címmel takarják,	0
   Annál hamarébb kiüti a szarvát.	0
   Ezt sem azért mondám, hogy vele bántsak	0
   Valakit - oh dehogy! távol legyen!	0
   Ahhoz konyíték félvállról csupáncsak	0
   (Mit nem vehetni tőlem rossz neven),	0
   Hogy ünnepelt hősem nem áll magán csak,	0
   Mint egy bitófa, a lét-ösvenyen,	0
   Hanem vannak szerelmes rokoni -	0
   S széles családja mindenütt honi.	0
   Egyébaránt becsületére válik,	0
   Hogy, amikép bölcsőben fölvevé,	0
   Ő e nevet viselte mindhalálig,	0
   Nyiltan, anélkül hogy szégyenlené:	0
   De a többi rokonja, mind egy szálig,	0
   Titkolja és még rá'dásul kevély...	0
   Mondják, e földön nincs elégedés:	0
   Ki zúgolódik hogy... esze kevés?	0
   Azt még Bolond Istók se tette, mert	0
   (Négy szem között) nem volt hozzá esze,	0
   S ha olykor ő valamit feltekert,	0
   Az nem az ész volt, csak helyettese,	0
   Egy töksi homlok, mint a szénakert	0
   Indái közt az órjás csemege,	0
   Melyről aligha fogná phrenelóg	0
   Jóslani, hogy belőle zseni lóg.	0
   Nincs ostobább, mint a külső idombul	0
   Belbecsre vonni következtetést;	0
   Megengedjen dr. Gall, de bolondul	0
   Keresi hajszálak közt az észt,	0
   (A dinnye az csak, mely úgy jó, ha kondul,)	0
   S nem mindig hősi termet ad vitézt:	0
   Például, ott van a kis törpe lengyel,	0
   Szegény! ő meglehetős majom-ember.	0
   Ki éneklendi meg dicső csatáit?	0
   S ki hallja meg a költő énekét?...	0
   Azonban Istókhoz térnem muszáj itt,	0
   Nem is kerítek ily nagy fenekét,	0
   Pegazusom még most szépen leszállit,	0
   De, ha tovább sarkantyuzom, le-vét:	0
   Jobb lesz tehát gyalog sétálnom addig,	0
   Hol hősem első nyikkanása hallik.	0
   Füstös vityilló gunnyaszt egyedül	0
   Puszta-középen, mint egy vén banya,	0
   Ki gombolyagba töpörödten ül	0
   S élére áll födetlen kóc haja;	0
   Két asszu kar az oszlop kétfelül,	0
   Melyekre lebókol a csősz tanya:	0
   De mellyik tartja egymást: oszlopok	0
   A kunyhót? vagy viszont? kétes dolog.	0
   Midőn azt mondom: "tartja" annyi mint-	0
   Ha mondanám: "tartotta, egykor, régen":	0
   Mert már biz annak híre-hamva sincs:	0
   Nem úgy csinálták, hogy örökös légyen.	0
   Palotát épit a dús, kéjekint,	0
   Századok élte van szilárd kövében:	0
   De ő csak egy szú, féreg, vagy penész,	0
   Mely egydarabig őröl, váj, tenyész,	0
   Avval kimúlik. Oh mért örökíted	0
   A halandóság emlékezetét	0
   Halandó ember? és mért nehezíted	0
   Az elválást attól, mi nem tiéd?	0
   Elhunyt apáid által létesített	0
   Minden műemlék nemde nem sötét	0
   Koporsó, mely körül az egykor éltek	0
   S kimultak árnya leng; mint gyász kisértet?	0
   Nem volna-é jobb, mint szokás halottal	0
   Elásni a köntöst, melyet viselt, -	0
   Megsemmisítni hajlékát legottan	0
   S utána föl nem hagyni semmi jelt,	0
   Hogy az uj nemzedék frissen, nyugodtan	0
   Virulna helyén, mint tavaszra kelt	0
   Természet, amelynek föl nem találnád,	0
   Új életében, mult évi halálát?	0
   Azonban ezt én fütyülöm, szegény	0
   Poéta, vagy tán csak versifikátor,	0
   Gondolva, hogy zarándok jövevény	0
   Számára elég egy veszendő sátor,	0
   Amely, ha bujdosója tova mén,	0
   Leroskadván, legyen földdé magátol:	0
   Palotám persze nincs; ha volna, tán, tán	0
   Máskép beszélnék. Hátha megpróbálnám!	0
   Füstös vityilló áll tehát, vagy ül,	0
   Vagy guggol, összetörped, zsugorog	0
   Sik pusztaságban, mélán, egyedül;	0
   Körötte dúlakodó viharok	0
   Egymás hajába estek. Zúg, repül	0
   A szél, - a vemhes felleg kavarog;	0
   Borult az ég: a támadó veszély	0
   Láttára elfödé szemét az éj.	0
   Sötét van; ámbár a felhő szivén	0
   Tűz-fájdalomként gyakran átnyilallik	0
   Egy-egy villámlás - egy rövidke fény -	0
   Mire a felleg kínmoraja hallik,	0
   Stb. - De minek vesződöm én	0
   Ezekkel? innen-onnan meghajnallik	0
   S addig benézünk a csősz-kaliba	0
   Méccsel világitott titkaiba.	0
   Középen, t. i. a terem	0
   Közepén; négykézláb egy bizonyos állvány	0
   Áll, mint komoly bölcs, szenvedélytelen,	0
   Nehézke méltósággal pauzálván;	0
   Dagasztó lábnak híják sok helyen;	0
   Öblös tekenőt emel görbe vállán,	0
   Melyben, kovásztól szellemet ha nyér,	0
   Feltámad a rozs, mint élő kenyér.	0
   E lóca mellett, vagy épen alatta,	0
   Fetrenge földön egy új csecsemő,	0
   Pogányul ordítván az istenadta	0
   Hogy szinte rászakadt a tekenő, -	0
   Talán jövendő életét siratta?...	0
   A rossz fedélen átcsurgó eső,	0
   Mely, tóba gyülvén, majd felvette őt,	0
   Szolgáltatá az első feredőt.	0
   Nem messze tőle, eszméletlenül	0
   Fekütt, a nyirkos szobaföldre végig-	0
   Omolva egy nő; karja merevül	0
   Egy tészta volt... mind a kettő könyékig;	0
   És senki, senki sincs rajtok kivül	0
   Jelen, hogy ápolást nyujthatna nékik;	0
   Egy lélek sincs... csupán egy; ott a vackon	0
   Halállal küzködő öreg vak asszony.	0
   A csősz... no, a vén csősz, mint rendesen,	0
   Távol serénykedik hivatalában,	0
   Horkolva lelkiösméretesen	0
   Valahol a vetések oldalában;	0
   Se' a mennydörgő mennykő fénye, sem	0
   A zápor, mely hull isten-igazában,	0
   Nem képes, hogy kiforditott bundája	0
   Álmaiból a hű embert kivájja.	0
   Alszik tehát: álmában hortyogat,	0
   Élvezve sok szép lelki látományt,	0
   Markol temérdek csősz-garasokat,	0
   Üveg pálinkát és pipa dohányt;	0
   Hatalma roppant: akár a lovat	0
   Behajtsa törvényes zálog gyanánt,	0
   Akár elnézze, (holmi kis jutalmat	0
   Beszámitván) a megtérdelt tilalmat.	0
   De, bár alunnék ítélet napig,	0
   Azt mégse álmodná meg, hogy mi történt	0
   Ott, hol az "anyjok" és "a lyány" lakik;	0
   Az ember ilyet sose képzel önként,	0
   Nem is dukál az eskető papig	0
   Gondolni rá. Hisz érti ő a törvényt:	0
   Hogy volna máskép, télen úgy, mint nyáron,	0
   Hites személy, kerűlő a határon!	0
   Pedig való volt, szemmellátható,	0
   Csak az öreg vak nem láthatta szemmel,	0
   Hogy mit palástol gondosan Kató.	0
   Szegény asszony! lefekütt jóhiszemmel,	0
   Azon siralmas, de önmegadó,	0
   Szivnyugtató keresztyén érzelemmel,	0
   Hogy, istenfélőnek nevelve lyányát,	0
   Eleget élt elnyerni koronáját.	0
   S már látta azt, az égi koronát,	0
   Már bomladoztak földi köteléki,	0
   Midőn egy éles hang: "kovát! kovát!"	0
   Majd csakhogy a kezéből nem üté ki	0
   Az égi kincset. Fölriada hát:	0
   Füle zúg...? nem tudá, higyen-e néki:	0
   Várt egy kicsinyég, majd irtóztató	0
   Hangon üvölte: "Gyermekem! Kató!"	0
   De a lyány, kit becsületes nevérül	0
   Többször szólíta, egyszer sem felelt;	0
   Erőlködék hát fölkelni helyérül	0
   Az aggnő, ami nem menvén, fülelt:	0
   "Kié az a gyermek?" kérdé, szivérül	0
   Lehazudandó a mázsás terhet,	0
   "Miért nem szól az anyja, vagy te, lyányom?	0
   Vagy itt hagytál beteg... halálos ágyon?"	0
   Ismételé, de válasz nem jöve	0
   A többször ujra kérdező szavakra:	0
   Az ég villámra villámot löve,	0
   Csak az felelt; isten tüzes haragja;	0
   S nem messze immár lángoló köve	0
   Miatt kigyulván egy nagy szénaboglya	0
   Irtózatos robajjal porraégett...	0
   Intés gyanánt a gazda bűne végett.	0
   Igy, mikor én mindentől elhagyottan	0
   (Tavaly nyáron^[1] esett, nem költemény)	0
   Kergette önnön lelkemtül futottam,	0
   És láthatáromon nem volt remény -	0
   S kétségb'esés örvényeig jutottan	0
   Kezem égre emelni nem merém:	0
   Egy - asztagomba feddőleg hajított -	0
   Villám-üszök imádkozni tanított.	0
   Ekkor (a mondott éjjel, nem tavaly)	0
   Eszmélni látszék az elhalt leány,	0
   Kebléből hosszu és nehéz sohaj	0
   Erőlködött halványkék ajakán;	0
   De a színt képzelem csak, mert olaj	0
   Nem volt a mécsben, igy nem láthatám;	0
   Gondolta a mécs, minek égne jobban,	0
   Hol egy vak, egy kisded s egy félhalott van.	0
   Két félhalott inkább: az, ki sohajta	0
   S ki azt meghallá és megismeré;	0
   Reszketve nyilt meg a koros nő ajka;	0
   Testét halálos harmat kiveré;	0
   Üres szemével - mintha volna rajta	0
   Mit nézni - bámult a sohaj felé:	0
   Azt várta tán, hogy több is jőjön... és	0
   Valóban jött is egy süket nyögés.	0
   Az ifju nő, vagy inkább hajadon,	0
   Vagy egyik sem... - no a mely'k jobban illik, -	0
   Még folyvást ott hevert a pamlagon	0
   (Az istenadta földön t. i.)	0
   Szemei zárvák, keblébe szabadon	0
   Nem jár a szellő; még ájulva mindig:	0
   De mintha lelke így is érzené	0
   A szemrehányást, nyugtalan belé.	0
   Tulajdonkép nem is volt szemrehányás	0
   Az, melybe mostan az aggnő kitört:	0
   Átok-, halál-, és kárhozat-kivánás	0
   Volt, mely egy szóban káromol s könyörg;	0
   Midőn sebet a lélek önmagán ás -,	0
   Kétségbeesésben talál gyönyört,	0
   És, mint vészföcske a hullám-csatában,	0
   Magasra, mélyre száll önviharában.	0
   Oly állapot volt ez, mint aminőt	0
   Jóbnak tanácsolt a házsártos asszony:	0
   "Átkozd meg tenmagad" készlette őt	0
   "És halj meg!..." Volt esze, hogy rá ne hajtson.	0
   Nem is hajtott rá, - így szépen kinőtt	0
   Fekélyiből; de öregünk a vackon,	0
   Ki oly türelmes, mint Jób, nem vala,	0
   Megátkozá magát és... meghala.	0
   E percben a tiszteletes homályban,	0
   Milyet haldokló mécs idéz elő,	0
   Két tünemény jelent meg a szobában:	0
   Ifjú az egyik, fürge, víg, merő	0
   Hús, vér, egészség; büszke hév szavában,	0
   Sajátja szépség, szellem, kedv, erő,	0
   Arcán elégséges remény világolt	0
   Átfényleni egy örökkévalóságot.	0
   E volt az Élet. Szemközt vele, lomhán	0
   Egy más alak is tántorgott elé,	0
   Szúette karjait keresztbe fonván;	0
   Bordája szürkén dűlyedt kifelé;	0
   Köntöse nem volt, egy halotti ponyván	0
   Kivűl, mely, ámbár sarkait veré,	0
   Nem takará el a váz semmi tagját,	0
   Kitünteté minden bötykét s darabját.	0
   Röviden, egy górlábu, hórihorgas	0
   Csontváz jelent meg: ollyan, amivé	0
   Leszünk mindnyájan, hogyha majd lesorvad	0
   Rólunk az, ami éltünket tevé, -	0
   És nem marad más: kaponya, meg ordas	0
   Csontok, melyekről a hust leszedé	0
   Ugyanaz a lég, mely éltette hajdan,	0
   (Azért hizlalta, hogy levágja majdan.)	0
   Csontváz! halálfej! Írtózom. De mért	0
   Iszonyodik az ember önmagátul?	0
   Ez a fő, mely ma képzel, gondol, ért,	0
   E mellkosár (mely néha fáj, galádul!)	0
   E kéz, mely mostan is cérnára mért	0
   Sorokat irkál, rímbe szedve hátul:	0
   Mindez halálfej, csontváz, - nemde nem?	0
   Egy év különbség, vagy tán annyi sem.	0
   Hidegen állt meg a váz. Gúnymosolyra	0
   Vonultak volna ajkai talán,	0
   De ajka nem volt, amit félrevonna,	0
   Rég elfogyott az, férgek asztalán:	0
   Sötét gödörré sűlyedt szeme, orra;	0
   A rózsakárpit arcának falán	0
   Megszünt virulni, csupán a fakó	0
   Rom, puszta csont, maradván látható.	0
   Az ifju visszarettent: "Hah? megint te?	0
   Mindig te!" és elforditá szemét,	0
   De a másik zörgő kezével inte	0
   S maradni kényszeríté ellenét:	0
   "Számolsz!" dörögte, és mohón tekinte	0
   Egy lapra: "hm! hogyisne töltenéd	0
   Be a világot proletár sereggel;	0
   Egy, kettő, három: ez több egy gyerekkel."	0
   Igy szóla, és háromból kitörölt	0
   Egyet, - no, ez nem sok, mindet akarta,	0
   De a fiú hatalmasan pörölt	0
   És a lapot keményen fogta marka:	0
   "Enyéim ők, ha mondom! meg ne öld -"	0
   A dúlakodás jó sokáig tarta,	0
   Nem egyhamar lőn, míg a fiatal	0
   Részére dőlt el a párviadal.	0
   "Legyen" mond a Halál: "mért küzdjem én?"	0
   A kénytelenségből erényt csinálván;	0
   "A győzelem előbb-utóbb enyém:	0
   Szolgám az inség; annyiféle járvány,	0
   Kórság, nehéz bú, gond, vak esemény;	0
   S mi oly szépen terjed a föld határán,	0
   A bűn; továbbá hadvész, cholera;	0
   Doktor, adó, rossz vers, etc."	0
   Ezt mondva eltünt egyik egyfelé,	0
   A másik másfelé, mint egy olyan pár	0
   Hitves, ki a válópert megnyeré; -	0
   Ideje is volt, mert az ablakon már	0
   Hajnal pirosló fénye tört elé,	0
   A rózsahajnalé, mit annyi kontár	0
   Mázol le, úgyis, íróasztalán,	0
   Hogy szégyenében oly piros talán.	0
   A "rózsaujju hajnal" mint Homér,	0
   A költők apja, szokta mondani,	0
   Mig egyszerűen olaj és babér	0
   Koszorut viseltek a dal fiai,	0
   S nem éltek-haltak ugy minden gyomér'	0
   - Csakhogy virítson - mint a mostani	0
   Költönc had, amely (egy-kettőt kivéve)	0
   Minden badarságot feltűz fejére:	0
   Piros galandot, zsályát, tulipánt,	0
   Százszorszépet (de mely egyszer se' szép),	0
   Üveg kalárist, rézgombot, csalánt,	0
   Mit egy bolond, vagy csóka, összeszéd,	0
   Idegen tollakat, szemétre hányt	0
   Sok színü rongyot és több ily izét:	0
   Melyek fölé még csörgősapka jő	0
   Hirdetni fennyen, hogy "poéta Ő."	0
   Ezenben a csősz őkigyelme, fogta,	0
   Fölébredt és fölebb tápászkodott,	0
   Száját, ameddig nyult, széjjelnyitotta,	0
   Leásitozván egy hang-nyolcadot;	0
   Majd ökleit szeme gödrébe dobta	0
   S midőn kivette, látván a napot -	0
   (Mely épen akkor kezde fél fejével	0
   A sik lapályon nézdelődni széjjel	0
   Mint egy kis gyermek a nagy asztalon,	0
   Ki lábujjhegyre áll, hogy azt elérje) -	0
   Torony-irányt vőn, át az ugaron,	0
   Az ő szerény hajlékának feléje;	0
   Sem a légillat az éroldalon,	0
   Sem a pacsirták fönnkelő zenéje	0
   Nem bájolák őt, - csak az a pohár	0
   Gugyi, mely (mint képzelte) rája vár.	0
   De, mintha teljes földi életében,	0
   - Le nem számítva bakkancsos korát -	0
   Sohasem forgatá vala kezében,	0
   Oh gugyi! a te szalmás csutorád, -	0
   Ugy elfeledte azt rémületében	0
   Midőn elérte önnön pitvarát,	0
   Hol egy régóta nem hallott zene	0
   Ily szóra fakasztá: "mi a f...?"	0
   Azzal belépett és odatapasztá	0
   Szemét, hová a fül vezette azt,	0
   Megállt, könyökét botjára nyugasztá	0
   S bámulta hol az orditó kamaszt,	0
   Hol ennek anyját. Ajka nem szalasztá	0
   - Szitok képében sem - ki a panaszt:	0
   De, két marokra fogván a botot,	0
   Ütés végett neki húzalkodott.	0
   Három nagy gondolat villant keresztül	0
   Fején egyszerre, vagy egymás után:	0
   Első: agyon zuhintni gyermekestül	0
   Leányát; - másik, hogy kétágu fán	0
   Szellőzni mégse jó - mert hátha meghűl	0
   "Az ember, ugy köntös nélkül, csupán; -	0
   Harmadszor azt is elgondolta bölcsen,	0
   Hogy a pokolban fűtnek ám erősen.	0
   E két utóbbi gondolat legyőzte	0
   Az elsőt, - így történt, hogy a botot	0
   Alábocsátván (mint igazi csősze	0
   Indulatának) rátámaszkodott.	0
   Agyába' mit, mit nem, sokáig főze:	0
   Végtére szörnyümód felkacagott, -	0
   Hogy majd kiorditá a nyelve csapját	0
   A gyermek, mig túlríhatá nagyapját,	0
   Ki most kacagva ment az ágy felé	0
   Hol jó hitestársát alunni vélte:	0
   "Anyjok! hej anyjok!" (s fuldokolt belé,	0
   Mig e néhány szócskát végig beszélte)	0
   "Anyjok! na nézd e rossz lyányt mi lelé...	0
   Hogy'a nyilába tudsz alunni délbe?	0
   Nem lát'd - de hisz' hogy látnád - a napot?	0
   Hanem füled van egy pár: hallhatod	0
   "Ezt a kerékcsikorgást, hahaha!	0
   Kelj, Sára, kelj! hogy' van alunni lelked?	0
   Örülhetsz, már ki van az orgona,	0
   Ennekutána hárman énekeltek.	0
   Hé... hé! tán csak nem állt el a szava?	0
   Elég tennap úgy elébb s tovább szédelgett..."	0
   Megrázta vállon, megfogá kezét:	0
   S torkán akadt a szusz, meg a beszéd.	0
   Mert amidőn Sárát megrázta vállba,	0
   Mind a két vége megmozdult belé,	0
   Mintha darab kővé lett volna válva:	0
   S midőn fagyos kezét is meglelé	0
   És észrevette, hogy leesve álla,	0
   Csakugy tekinte jobb és balfelé,	0
   Mintha valakit várna hirtelen,	0
   Vagy kérdené: "kim lesz, már Istenem?"	0
   De szót se szóla, csak gyorsan kifordult	0
   A házból és elbútt a ház mögé;	0
   Ottan szemének forrása kicsordult	0
   S két tenyerével arcát elfödé,	0
   Paraszt keblében iszonyú vihar dult	0
   S nem hallgatóság kedviért nyögé	0
   Fájdalmait... hisz, ameddig belát,	0
   Alig vehetni föl egy-két tanyát.	0
   És ráborulván a kunyhóereszre,	0
   Mint egy koporsó födelére, ott	0
   Keservének zúgóját megeresztve	0
   Sokáig és keményen zokogott.	0
   Nem, mintha tán oly rendkivül szerette	0
   Volna leányát s a szegény vakot:	0
   De megszoká ezt és amaz után vőt	0
   Reméle, aki majd eltartaná őt.	0
   Magát siratta. Önzés. No de hol van	0
   Igazi bánat, amely nem önös?	0
   Ki nem veszíte semmit a halottban,	0
   Képmutatólag sír, vagy közönyös;	0
   Minveszteségünk az, bármely alakban,	0
   Mi a búnak mélységet kölcsönöz:	0
   Kemény igazság! - Hát mért kegyeli	0
   Az ember a bút...? Mert oly emberi!	0
   Déltájban a pusztát nyakába vette,	0
   Bekóborolt nyolc vagy kilenc tanyát;	0
   Idő telt abba, míg elősze'hette	0
   Segédül azt a két-három banyát,	0
   Kikkel a tekenő helyére tette	0
   A holtat; - a földön fekvő anyát	0
   Ellenben ágyra vonták, a halott	0
   Helyére... hisz mégis puhább van ott!	0
   Dologidő volt: ember a világért	0
   Sem vala - sírt hogy ásson - kapható:	0
   Megásta hát ő, - minekutána rá-kért	0
   (Pálinka szónál) egy nyujtóztató	0
   Banyát, hogy fusson éneklő diákért,	0
   Avval, deszkája nem levén, a tó	0
   Gyékényiből (mint bölcsőt egykor a	0
   Mózes szüléi) koporsót fona.	0
   Másnapra kelve, úgy délforma reggel,	0
   A közelebb látszó torony felől	0
   Feltünt a mester, vagy két szál gyerekkel,	0
   Hatalmasan pipázgatván elől.	0
   Most, egy lepedőfajta lebenyeggel	0
   Takarva, kihozták onnanbelől	0
   És ház elébe tették a koporsót; -	0
   Kapott ez alkalmon Pityeri Erzsók.	0
   Nem volt Erzsók asszonyhoz fogható	0
   Rágalmazója teljes életében	0
   A boldogultnak: most a sirató	0
   Nem más, se' több, mint Erzsók néni épen.	0
   Reáborula hát s szivreható	0
   Verset rögtönze pythia-dühében:	0
   Legajdolá éltét, mind egy betűig,	0
   Belehordva mindent, istentől... csepűig.	0
   És még talán most is gajdolna, ha	0
   Mest'ram ki épen odaérkezett,	0
   Nagy mérgesen rá nem kiáltana:	0
   "Ne bőgjön ott, mint valamely veszett..."	0
   De a hasonlat nem t'om mi vala	0
   Minthogy további simile helyett	0
   Félvállra csapta száját és rikolta,	0
   Mint valamennyi mester, Kálvin óta.	0
   A két tanitvány, duzzadó nyak-innal	0
   Erőlködé a felső nyolcadot,	0
   És mintha fojtogatták vón' patinggal,	0
   Fejökbül a szem úgy kidagadott;	0
   Tán az akasztás sem jár annyi kínnal...	0
   De most mind a kettő felkacagott,	0
   Mert az, ki hősem lesz (ha könyvem elsül)	0
   Közéjök orditott impertinensül.	0
   A mester összehúzta homlokát,	0
   Kacsinta szemmel, majd öklével inte:	0
   De a két gyermek (noha szándokát	0
   Érté) nevetett, a rogyásig szinte;	0
   Amaz tehát a pálca vastagát	0
   Fordítva, jól nyakuk közé legyinte;	0
   Mire a kettő kétfelé szaladt:	0
   Mest'ram az ének közepén maradt.	0
   Mit vala tenni? elkáromkodá	0
   Magát, hogy a botrányt jóvá tegye;	0
   Aztán a pálcát hón' alá fogá	0
   S azt nézte, merre a torony hegye.	0
   "Isten nevében, ingyen", mormogá,	0
   "Elég volt ennyi, sőt ezt is vegye	0
   Köszönettel az úr-adta holt szegénye:	0
   Ne pompázzon, ha üres az erszénye."	0
   Könnyes szemekkel fogta most ölön	0
   A férj halottját s egy gödörbe tette, -	0
   Hol földi-bodza, vad paréj, üröm,	0
   Varjútövis, bojtorján nő felette;	0
   Emléke nincs fel, sem fán, sem kövön,	0
   Dombját az első zápor eltemette:	0
   De, födné bár a gúlák sziklahalma,	0
   Volna-e akkor csendesebb nyugalma?!	0
   Hosszas valék, de Byront követém:	0
   "My way is, to begin the with beginning" -	0
   Azaz hogy kezdem a legkezdetén;	0
   (Ő mondja ezt, pedig különb legin' mint	0
   A többi dúdoló e sár-tekén;	0
   Vagy ha nem is, különb bizonnyal mint mink.)	0
   Méltán! hisz' a kis búszerző elég	0
   Sokat tön már, noha picinyke még.	0
   Nagyanyját holtra bosszantá: ez egy;	0
   Nagyapját majd bitóra vitte: másik;	0
   Nem várta, 3-adszor, míg végbe megy -	0
   Megháborítá régi szent szokásit	0
   A temetésnek. - Igy hát csak eredj	0
   Zoile! vidd el szemhunyorgatásid:	0
   Mert amit írtam - hisz' nyilván kitűnik,	0
   Hogy amit írtam, kell, mind egy betűig.	0
   S még egy okom volt, hogy a földi lét	0
   Küszöbén - halandó pályánk indóháza	0
   Körül - ragadjam meg hősöm fülét:	0
   Nehogy az olvasó nagy-fel csigázza	0
   Kiváncsiságát, s főrangú szülét	0
   Várjon, ha egykor a titok külmáza	0
   Lepattan. - Oh ne, nyájas olvasó!	0
   Nem drágakő biz e, csak békasó.	0
   A temetésnek vége lőn. Eloszlott	0
   A nép (mindössze vagy három darab);	0
   Mily állapot, midőn az így kifosztott	0
   Szivvel az ember egyedül marad!	0
   Éreztem én, haj! mert nekem is osztott	0
   A végzet ilyen üröm-poharat,	0
   Midőn sirjátul a legjobb anyának	0
   Küszöbére léptem az üres tanyának.	0
   Ketten valánk ott.... számra legalább;	0
   Leszerelt hárfán a két szélső ideg;	0
   Egy alpha, egy ómega a család	0
   Tépett könyvébül: ifju és öreg:	0
   Én, ősz apámmal. Nem magam tehát:	0
   De hol van oly magány, oly bús, rideg,	0
   Mint mikor ő ott ült, az élet árnyán,	0
   S én virraszték szemének éjszakáján!	0
   Szemének éje, lelkének borúja	0
   Nem gyötri többé. Még ezt a napot	0
   - Előbb mint a halált - meglátta ujra...	0
   Szerencsésb mint Izsák, megáldhatott.	0
   Majd életét lenyomta önnön súlya,	0
   Az évhalmaz tömegbe roskadott,	0
   Mint ama bálvány, mely érc és ragyog	0
   Felül - csupán alapja rossz anyag.	0
   A csősz sokáig egy zugolyban űle,	0
   Anélkül hogy fel is pillantana;	0
   Míg, felüdítő álomba merülve,	0
   Nyugodtak immár csecsemő, anya.	0
   Majd közelébb, az ágy mellé, kerűle,	0
   Majd mintha olykor felsohajtana	0
   És könny rezegne odvas szemein:	0
   "Pihenjetek, édes jó lelkeim!"	0
   Egyszerre csak valami gondolat	0
   Ötlék eszébe, ollyan, amitől	0
   Az ember, minden hosszas fontolat	0
   Nélkül, felugrik és danol, fütyöl.	0
   Ő nem danolt, fütyölt; de ment, szaladt;	0
   Feljárta a határt mindenfelöl:	0
   De sem vetés közt, sem az ugaron,	0
   Melyet behajtson, nem volt egy barom.	0
   "Pedig nekem most" végre fölkiálta,	0
   "Pedig nekem pénz kell, igen nagyon!	0
   Szegények, ők ne lássanak hiányt: ah,	0
   Kim lesz nekem, ha őket elhagyom!"	0
   Várt, leskelődött, mint egy pók; hiába!	0
   Nincs ami hálójába akadjon;	0
   Elúnta egyszer, - cselhez nyúlt: saját	0
   Legelőjéről behajta egy gulyát.	0
   Értsd: a gulyáé volt a legelő,	0
   Nem a csőszé, nem is botja körében. -	0
   Esküdve rontott a gulyás elő,	0
   Hogy őtet uccse, most szunyadt el épen,	0
   Azóta egy fél harapást tevő	0
   Kárt is sokallna a tilos füvében:	0
   Hiába! csőszünk "hittel doceálta",	0
   Hogy a gulyát kártételen találta.	0
   Így pénzre kapván, mindenek előtt	0
   Jóféle törköly-pálinkát veszen,	0
   Attól nyer, úgymond, a beteg erőt,	0
   Egy korsóval fejéhez is teszen.	0
   Majd arra gondol, a keresztelőt	0
   Hogyan lakná el ünnepélyesen;	0
   De szűk levén saját tapasztalása,	0
   Pityeri Erzsókot hivá tanácsra.	0
   Legott ajánlást tőn Erzsébet asszony:	0
   Majd ő besétál a paphoz gyalog,	0
   Ugyis van egy kis dolga a piarcon,	0
   Egy füsttel végbemegy mindkét dolog;	0
   A csősz pedig komákat hívogasson,	0
   A komaság majd sütni-főzni fog:	0
   Kinek lepénye lesz, kinek kalácsa,	0
   Lesz csőröge, tésztasulyom, pogácsa.	0
   A csősz helyeslé a lepényt, kalácsot,	0
   Bélest, pogácsát, sulymot, csőrögét;	0
   Szintúgy nyelé a jóizű tanácsot;	0
   De nem felejtve szalmás üvegét,	0
   Komám-asszonnyal addig áldomásolt	0
   Belőle, mig elérték fenekét:	0
   Akkor találós ésszel Erzsi néne	0
   Egyet lök a dolgon:" Na! menni kéne."	0
   Mondván, ölébe vette a fiút	0
   És elporoszkált a vert ösvenyen;	0
   Papucs-sarkától a mezei út	0
   Mértékre tapsol, amerre megyen;	0
   Miből a lesz, hogy a városba jut,	0
   Városba érve, papnál megjelen:	0
   Elmondja mit hoz, - egyszersmind a karján	0
   Nyugvó fiúcska búbját feltakarván.	0
   A pap viszont elsöpré a nehány	0
   Garast, könyörge, s azt kérdé: kinek?	0
   De Erzsók nem felelt, - nehéz talány	0
   Volt e kérdés a jámbor néninek.	0
   "No, mondja hát, ki lesz? fiú? leány?..."	0
   "Úgy úgy galambom" súgdos az öreg,	0
   "Kereszteljük - ne holmi cifra névre:	0
   Katónak, az édes anyja nevére."	0
   Vőn hát a gyermek Katalin nevet.	0
   Erzsébet asszony távozék nyugottan,	0
   Egy-két gyüszűnyi... mit, mit nem? - bevett	0
   S hazafelé botorkázék legottan;	0
   Mit bánja ő, ha fű-fa ránevet!	0
   Papucsa elmaradt hite-hagyottan,	0
   De, többi részben, Erzsók néni már	0
   Ott megy, hol az út X betűt csinál.	0
   Azaz hogy menne ő, haladna, látszik,	0
   Hiszen mindég elüljár a feje,	0
   Igen ám! szegény feje sietne váltig,	0
   De a két láb nem érkezik vele,	0
   Ez, - mint a rossz ló, mely jászolra vágyik	0
   S ha egy kaput sejt, mindjárt térne le, -	0
   Minden lépten-nyomon fekünni készül...	0
   Míg, lám, a főt is elrántá vitézül!	0
   Lőn pedig egy alföldi púpos gáton,	0
   Hogy Erzsók asszony négyfelé terült	0
   S feledve mindent, mindent a világon,	0
   Fenéktelen álomba szenderült;	0
   Ő maga ugyan ott maradt, a háton,	0
   Ellenben a kisded lehengerült	0
   A mély árokba, melynek tekenője	0
   Puha pázsittal volt körül benőve.	0
   Ott egy vad tüske (az, melynek faját	0
   Török sertések hozták Debrecenbe)	0
   Szelid árnyékkal védve fogta át,	0
   Nem is nyikkant szegény a hűs verembe';	0
   Most kém-szemektől nem bosszantva járt	0
   Az idő, és merült a végtelenbe	0
   Mind akkorig, míg Erzsók néni végre	0
   Föleszmélt e viszályos földi létre.	0
   Midőn felvirradt álma éjjelébül	0
   S kinyitogatta szeme ablakit,	0
   Első tapasztalása lőn, hogy szédül	0
   S fáj a feje, nagyon fáj. Második:	0
   Hogy nem kel ő most dunnája pihéből;	0
   Aztán: hogy ő nem is ottan lakik;	0
   Aztán: hogy ő tán az idén se' járt ott:	0
   "Hm, hm! a sok kicsi ujfenn megártott!"	0
   Körültekinte és örömmel látta	0
   Hogy, ameddig belát, senkit se' lát;	0
   Most, gondolá, nincs semmi dolga hátra,	0
   Mint hazamenni; ballagott tehát;	0
   Az a kis ostoba meg' nem kiálta	0
   Utána, - nem jelengeté magát	0
   Sem egy csuklással, sem valami prüsszel:	0
   Hiszen csak adna jelt egy árva pisszel!	0
   De nem! hanem midőn már látható	0
   Sem vala Erzsók néni a határon,	0
   Akkor kezdé el a rívást Kató;	0
   Szerencse mégis, hogy jött végre három	0
   Szekér cigány... ország-világ futó	0
   Nép, - sátorok lakója télen, nyáron:	0
   Ezek az árva sírót meglelék	0
   S a barna rajkók közzé göngyölék.	0
   Avval gyüh! délfelől éjszakra, mert ők	0
   Keresztuton jövének nótabéne;	0
   Majdan elértek egy kis füzfaerdőt,	0
   Hová az út lélekzet-venni méne,	0
   Ott eltünének a ravasz tekergők:	0
   Mialatt a másik úton Erzsi néne	0
   (Csupán fejére lévén panasza)	0
   Csendes kedéllyel ballagott haza.	0
   Azonban a csősz, meg némely komák,	0
   Nehezen várták a keresztanyót;	0
   Nem kezdheték el a nagy lakomát	0
   Míg a mulatság hőse oda volt;	0
   Figyeltek ajtón és ablakon át,	0
   De nem láttak semmi látnivalót;	0
   A csősz felállott egy vigyázó-fára	0
   Hogy messze lásson a sík láthatárra.	0
   Egyszerre, kit lát? a jó öreget	0
   Mellékirányba mendegélni távol.	0
   Kurjant felé, kalappal integet;	0
   Nevén kiáltja gégeszakadtából;	0
   De az szónak sem áll, mint egy siket,	0
   Arra se' néz hanem, ugyancsak lábol:	0
   Hazafelé tart, oda, hol tanyás	0
   Az öreg "apjok", Venyige Tamás.	0
   Egy ízben észrevette hogy köszönget	0
   Feléje a csősz és kalappal int,	0
   "Ej!" monda, - "hát isten megáldja kendet"	0
   S tovább inalt Erzsók asszony megint.	0
   Ennek láttára nagyokat köhentett	0
   A csősz; de mit vala tennie, mint	0
   Szaladni nyomban Erzsók néniékhez	0
   S megtudni, hogy ment a menőke véghez.	0
   Volt ugyan Erzsók asszonynak elég	0
   Széles, hosszú, mély emlékezete:	0
   Hét vármegyében nincs olyan cseléd	0
   Kinek ne tudná minden élete-	0
   Sorját, - szép-anyja és apja nevét,	0
   Ki volt rokonja, honnan erede:	0
   Hanem, mi történt reggel óta véle?	0
   Ez egyre semmi módon nem eszméle.	0
   Lön hát igen nagy lótás meg futás	0
   Nyomába jőni a szegény fiúnak:	0
   Hová tünt a szerencsétlen dudás?	0
   Ki lopta volna el tehernek, búnak?	0
   Denique addig lett minden tudás,	0
   Hogy mostan ebből még semmit se' tudnak;	0
   De majd idővel kilelik a sorját,	0
   Kurrenst bocsátnak róla, kidobolják.	0
   Mit volt csinálni? gondolom, megették	0
   A sok pogácsát, sulymot, csőrögét;	0
   Azonban a cigányok messzevitték	0
   A csőszi kunyhó árva gyermekét;	0
   Ha kérded, olvasó, mivégre tették	0
   Ezt a cigányok? olvasd e regét:	0
   Légy béketűrő, majd kisűl alább,	0
   Mi hasznot hajta nékik e nyaláb.	0
   Kilenc mérföldig meg se' állapodtak,	0
   Hanemha étetés végett talán:	0
   Lehet, hogy kissé hir ne'kül rakodtak	0
   Valaki házában, vagy udvarán.	0
   Most, bátorságba tett bőrrel, kifogtak,	0
   Sátort verének egy domb oldalán,	0
   Honnan az út egy kis faluba jára,	0
   És szép kilátás nyílt a sík Tiszára.	0
   A nap hanyatló-félben vala már,	0
   Az égen semmi felhő, semmi rojt,	0
   Csupán ott hamvasabb a láthatár,	0
   Hol a menny széle a földhöz hajolt;	0
   Néhol sötétes lombokat csinál -	0
   Mely a redőtlen éggel összefolyt -	0
   Egy lomha füst, gyér kunyhók vándora,	0
   Vagy messzi útak fellengő pora.	0
   Különben a lég csöndes, néptelen;	0
   Kék távolában itt-ott függ vala	0
   Egy barna szárnyas a híg étheren,	0
   Mint pár-szemöldök írott vonala.	0
   A puszta sík volt, mint a kék elem	0
   Melynek ködében széle elhala;	0
   Alig jegyezte néhol egy csekély domb,	0
   Mely mult csatákról sejtelmes regét mond.	0
   Mint némi földbe szúrt vékony cövek	0
   Tünt fel nehány torony a láthatáron,	0
   De oly kicsiny, hogy a pásztor gyerek	0
   Meglátja, végignézve szalmaszáron.	0
   Majd egy sovár kút, melyből a meleg	0
   Minden vizét kiszürcsölgetve nyáron,	0
   Hosszú nyakát szomjan emelte égbe	0
   Féllábon álló, ostoratlan géme.	0
   Nyugotra lenge-sásas zöld lapály	0
   Terült a lassan mélyedő Tiszáig,	0
   Hol szőke csorda látszott, az apály,	0
   Vizében állva térdig, vagy bokáig.	0
   Innent ezüst-szin, túl-részen homály	0
   Borítá a víz tükrét fele-tájig, -	0
   Túlparton egy halász űl, andalog:	0
   Fejérlik a hal, melyet néha fog.	0
   Folyam mentében itt-amott egyes	0
   Vén fűz sötétlő körrajza veté	0
   A sík lapályra hosszu és hegyes	0
   Árnyát, minő torony-épűleté.	0
   Így a világost az árnyék vegyes	0
   Rónája váltogatva követé;	0
   Kék, hol nem éri nap, hol éri sárgul	0
   A gyep, s homályos fényt kap, a sugártul.	0
   Majd a nap is leáldozék. Haránt	0
   Fektette a fodor habú Tiszára,	0
   Mint búcsu-jobbot, rezgő súgarát	0
   És mintha még egy kis ideig várna,	0
   Szélesen, hosszan, aranyhíd gyanánt	0
   Ingadozék ott lángszinű sugára:	0
   Aztán vakító ragyogással ége	0
   A falu szélső ablakán, és - vége!	0
   Legott sürűdni kezde a homály,	0
   Terjedve lassan, ámde biztosan,	0
   (Mint a vakság, midőn a tudomány	0
   A hatalomnak ellenére van; -)	0
   Majd egy betyár tűnt el szilaj lován	0
   Majd varju rebbent föl csoportosan, -	0
   Majd, földre hullott gyér csillagokúl,	0
   Csikós-gulyásnak esti lángja gyúl.	0
   Most, mint amely hártyával van bevonva	0
   Otromba lámpás, a cselédedé, -	0
   Átalvilágolt a nem sűrü ponyva,	0
   Mely a cigányok sátorát fedé;	0
   Körűl póznákkal volt feszesre nyomva,	0
   Felűl azonban látni engedé	0
   A tűz vereslő füst anyját, megint	0
   A sok sziporkát, játszó gyermekit.	0
   Ott hemzsegének üst-szin arcaikkal	0
   Leirhatatlan ékes rendben ők;	0
   Tüznél kopólé sustorgott fazekkal	0
   És szolgafán bográcsok, serpenyők;	0
   Egy része űl, hasal, pipázva guggol,	0
   Ifjú, öreg, nagy, apró, férfi, nők;	0
   Más része jő, megy, szed, vesz, rakodik.	0
   Táncol, fütyöl, visít, marakodik.	0
   Egy ócska nyergen űl a tisztes vajda,	0
   Kitünő zugban, egymaga, külön;	0
   Panyókán fityegő kék mente rajta,	0
   Ezüst gombokkal sárgaréz fülön;	0
   Sürű bajusztól fedve hallgat ajka,	0
   Kivéve ha egyet kahint: "ühön!"	0
   Hallgat pedig, mivel most agyarán	0
   Bagó van, hogy kimondjuk magyarán.	0
   De egyszer aztán felnyitá foga	0
   Sövényét (mint Homérosz mondaná),	0
   És a kemény hang, melyet mormoga,	0
   Rendítve bújt a földbe, föld alá:	0
   "Hol a rajkó, te Éva, Rebeka?	0
   Megint egyiknek sincsen gondja rá?	0
   Hol a pokolba felednétek így el!...	0
   Mindgyárt szoptassa meg egy, aki tölgyel!"	0
   Mondá. Legottan a vajsszívü Rébék	0
   Letette földre önnön kisdedét;	0
   Kasfarba' hosszasan keresgelődék,	0
   Sok lom levén ott, és öreg setét;	0
   Meglelte aztán vékonyabbik végét	0
   S kirántja onnan hősünk termetét;	0
   Hogy tágul a hely: annak rosta, csizma	0
   Örült, meg ócska hám, ködmen, tarisznya.	0
   Mint a szemétdomb nyirkos tetején	0
   Fehérlő gomba, avvagy pöfeteg:	0
   Ugy csünge Rébék májszin kebelén	0
   Fejér képével a magyar gyerek,	0
   Dőzsölve annak mézédes tején	0
   S nem győzve abból szívni eleget, -	0
   Midőn egy haska férfiú belépe	0
   S a vajda e szókkal fordult elébe.	0
   "No István gazda, itt volnánk megén." -	0
   "Látom" felelt az. "Hát?..." "Három, de jó!	0
   Kend tudja, hogy mi nem járunk gebén.	0
   De milyen három harapó-fogó!	0
   Ritkítja párját, egy sincs közte vén."	0
   "Nincs! csak kehes, mint multkor a fakó..."	0
   "Az, Istók bácsi? az?!... én a nyakát -	0
   No de hadd dicsérje meg maga magát!"	0
   "Hol vetted azt a rajkót, hé menyecske?"	0
   Kérdé a gazda, mellék néven or.	0
   "Kaptam!" vigyorga rá a füsti-fecske -	0
   "Kendnek ilyen sincs, úgy-e vén lator!"	0
   "- Ha mégis oly cirmosra volna festve...	0
   Azt loptad, úgy-e, valld meg, valahol?"	0
   - "Loptam! - ki ördög lopna ily kamazt?	0
   Loptam! hogyisne! hisz csak nem malac!"	0
   "Sokan vagyunk itt" súgá Faraó	0
   Fiának István - "majd otthon leszek:"	0
   S ez, mintha mondaná szavára: jó!	0
   Értő kacsintást vága rá keszeg.	0
   Avval kifordult a látogató;	0
   De a moréknak is volt ám eszek:	0
   Könyéken rugta Rébéket a vajda:	0
   "Most meleg a vas, most kell ütni, rajta!"	0
   Mint a kuvasz (vagy rím okáért: fecske)	0
   Elkapja gyors röptében a legyet:	0
   Hamar felfogta e szót a menyecske;	0
   (Gaz nép erénye, érteni egyet) -	0
   És, felugorva mint... no persze: szöcske,	0
   Ment, - hogy hová? azt meglátja kegyed,	0
   Meg fogja látni, nyájas olvasó!	0
   Csak légyen őt velem követni jó.	0
   Ment, meg se' állott; mígnem a falu	0
   Szélső, kerített udvarához ére,	0
   Hol nád tetőjü és fehér falu	0
   Házacska élelmes gazdát dicsére;	0
   A gyöp felé nyilt ajtó és kapu,	0
   Talán hogy a szabad lég jobban érje (?)	0
   S ne kelljen rágni oly sok utcaport	0
   Mit nékem a szél ablakomba hord.^[2]	0
   Nincs nyájasabb, mint néha, őszi este,	0
   Midőn sötét van és a táj rideg	0
   S dérharmat immár a mezőt meg-este,	0
   Nyilt konyha lángját pillanthatni meg.	0
   Ezt látta most a gyöngyfogú menyecske,	0
   De ő nem vette ily költőileg,	0
   Hanem belépett, - egy marok talizmán	0
   A hű kutyákat lekenyérhajazván.	0
   Kit Sára asszony, a pozsgás, kerek,	0
   Gödörkés állu házi korona	0
   Látván, csudálta mily szép a gyerek,	0
   Ölébe vette, rá csókot nyoma:	0
   Szegényke! mily vidáman szendereg:	0
   Be kár, hogy nem az ő tulajdona! -	0
   Sohajta ekkor, - minthogy NB.	0
   Gyermektelen volt a jó szívü néne.	0
   Ha István gazda így nevezte Sárát	0
   "Anyjok" s ez "apjok" mondta rá viszont,	0
   Nem egyszer vette meg e szónak árát	0
   A felhő, mit ez arcaikra vont.	0
   Kiért hagyták el a törvény határát?	0
   Kinek számára gyűjtik a vagyont?	0
   Tán a lopástól is elmenne kedve	0
   Istvánnak, ha nem volna - rászületve.	0
   Hány szép fehér pénz, hány kövér falat	0
   Jutott varázsló asszonyok kezére	0
   A meddőségi harminc év alatt,	0
   Mely, mint üres felhő, folyvást igére!	0
   S midőn nem ígért, egy más gondolat:	0
   "Fogadni a hiába várt' helyére" -	0
   Az szinte nem ment: nem kerűlt a tájon,	0
   Ki gyermekéből tolvajt graduáljon.	0
   Sok szóbeszéddel így az alku meglett,	0
   Egyfüstön a ló- és gyermek-csere;	0
   Megnépesült az ól s a kályhaszeglet.	0
   Még akkor éjjel István nevire	0
   Lön bélyegezve, mit a két öreg vett:	0
   Hősünk, Kató, Istók nevet nyere.	0
   Hogy kapta mellé aztán a Bolond-ot,	0
   Ez, amit én másszor talán elmondok.	0
   Talán, talán. Ha jó sors engedi.	0
   Fogadni bizonyost én nem merek.	0
   Bányász a költő: hányszor kergeti	0
   Mély föld alatt vakon a vak eret!	0
   Bizvást elindul, hévvel követi:	0
   Az egyszer elvész, meddő szirt mered	0
   Eléje: s ő áll e szirtnél merőbben,	0
   Sápadva színben, fogyva kedv- s erőben!	0
Második ének	0
   Melyben ama híres "bekukkanás" voltaképen előadatik	0
   Tengersok éve immár, hogy Bolond	0
   Istók felől kezdettem éneket;	0
   Akkor nem a leghűbb anyai gond	0
   Alatt hagyám az árva gyermeket;	0
   S azóta, mint Aldighieri mond,	0
   "Mély hallgatásban torkom elrekedt";	0
   Illő tehát kissé megráspolyoznom,	0
   Vagy híg tojással ismét rendbe hoznom.	0
   Oh Múzsa! kit minden poéta per te	0
   Szólít, midőn szülési kínja nagy;	0
   Midőn a szeplő homlokát kiverte	0
   És új Minervától feszűl az agy -	0
   Méltóztassál hozzám leszállni, mert te	0
   A versek jóltevő bábája vagy:	0
   Törvényes a sarj, vagy törvénytelen,	0
   Az végre mindegy, csak te légy jelen.	0
   No s a cigányok... Au! isten-csapása!	0
   Hogy velök annyi mindig a bajom!	0
   Nem volt talán elég a forró kása,	0
   Midőn keresztül buktam e fajon?	0
   Midőn megrontott Ida nagy romlása?...	0
   Bár ehhez is fér még egy-két vajon.	0
   Elolvasták-e, vagy föl sem szelék? -	0
   Korcs volt, üres volt, aljas volt: elég.	0
   Ki gondolt arra, hogy van benne eszme,	0
   Cigányfölötti érzés valami,	0
   De, Pucheim kardja szívemnek szegezve.	0
   Félig se mertem azt kimondani!	0
   A szalmapörnye sem volt tőlünk messze,	0
   Miről magyar fül nem tud hallani,	0
   S melytől sötéten jártunk akkoron,	0
   Barnítva színünk' s szívünk' nagy korom	0
   Dicső, nemes faj, mely vérzett Idánál!	0
   (Ott volt a végcsapás, Világoson)	0
   Halálra mennék érted, ha kivánnál;	0
   Engem esz a lúg, ha fejed mosom;	0
   Rothadjon a nyelv, mely téged profánál,	0
   Édes enyím szentem, magasztosom!	0
   Azért kivánnám még, hogy el ne haljak,	0
   Hogy rólad méltán zönghessen ez ajjak.	0
   Oh láttam én (hisz ott is voltam egyszer:	0
   Tenni kevés - de halni volt esély)	0
   Győzelmeid napját; s a szörnyű perccel	0
   Én is alólbukám, midőn esél.	0
   Bámulta egy világ amit cselekszel,	0
   Minőt rege is csak ritkán mesél:	0
   De vállvonítva kullogott tovább	0
   Hogy sebeidben tipra büszke láb.	0
   És engem akkor oly érzés fogott el...	0
   A szőlős gazda is, az egyszeri,	0
   Magánkivűl s őrjöngve kacagott fel,	0
   Látván, hogy szőlejét a jég veri,	0
   Dorongot ő is hirtelen kapott fel,	0
   Paskolni kezdé, hullván könnyei:	0
   "No hát, no!" így kiált; "én uram isten!	0
   Csak rajta! hadd lám: mire megyünk ketten!"	0
   Igy én, a szent romon, emelve vádat	0
   Magamra, a világra, ellened:	0
   Torzulva érzém sok nemes hibádat,	0
   S kezdék nevetni, a sírás helyett;	0
   Rongy mezbe burkolám dicső orcádat,	0
   Hogy rá ne ismerj, és zokon ne vedd:	0
   S oly küzdelemre, mely világcsoda,	0
   Kétségb'esett kacaj lőn Nagy-Ida.	0
   Rajongva tűnt elém a sátrak népe:	0
   A vajda Csóri, a nagy álmodó,	0
   Ki maga alszik egy nemzet nevébe'	0
   Álmában újabb, szebb hont alkotó;	0
   S hogyan koppasztja, mely még nincs kezébe',	0
   Madarát a többi por-puffogtató;	0
   Mind csupa bátor, nyílt őszinteség:	0
   De a bús tréfa mégis megesék!	0
   Dicsőséget szomjaznak minden áron,	0
   De, ha nem kell vér, olcsón is veszik;	0
   Ritka dolog, hogy egyetértsen három;	0
   A holnapot ma bízvást megeszik,	0
   Stb. - - hisz megírtam akkor-nyáron.	0
   Ne irtalak vón' kis könyvem pedig!	0
   Rossz vagy, silány vagy; másként nem hevernél	0
   Száz-számra most is Julius Müllernél.^[3]	0
   Nos s a cigányok... Ejnye! - Várjanak!	0
   Nagy számadással tartozunk elébb.	0
   Húsz éve már, hogy a költő hanyag:	0
   Túzokká nőtt az akkori veréb.	0
   "Igérted: add meg!" csúfra mondanak,	0
   "Mért vagy a here méhnél is herébb?	0
   Húsz év alatt más száz kötetre menne,	0
   Sok millió betűt számlálva benne."	0
   Tudom, bevallom gyöngeségemet;	0
   Nem dolgozom, csak ha valami hajt;	0
   Egyébkor lusta mélabú temet,	0
   Mely elefántnak néz szúnyognyi bajt,	0
   (Ámbár nagyobb is ért biz' engemet)	0
   S nem tagadom meg a keleti fajt,	0
   Mely ópium-gőz, latakia s ambra	0
   Illat között vár - vár a sült galambra.	0
   No meg, mi tűrés-tagadás? Bolondom	0
   (Istókom értem) alig született,	0
   Nagyobb volt ő nála kisebbik gondom;	0
   Hamupipőke lőn és megvetett.	0
   "Ha méltóbb énekim' eldanolandom	0
   (Mátyást, Lajost, Csabát s még vagy hetet)	0
   S időm azontúl még verselni jut,	0
   Kirántom a sutból szegény fiut."	0
   Ezt gondolám, nagy-bizton és kevélyen.	0
   Oly dús, pazérló az ifjú remény;	0
   Örökké nem hiszi ugyan, hogy éljen,	0
   De jó sokáig, s ami egyre mén:	0
   Hogy változatlan, át borún, veszélyen	0
   Kedv, ihlet, alkalom és érzemény,	0
   Erő, kitartás, ízlés, akarat -	0
   Egy szóval ami kell, mind ép marad.	0
   Ezért halasztám mind tovább-tovább el;	0
   Tudtam, kevésnek is fog tetszeni:	0
   "Istók" bolond, s nem épen respectábel,	0
   Mily képtelen, ily hőst megzengeni!	0
   Tárgy, dictió silány, a nyelve bábel,	0
   Irója nem tud "eszményíteni";	0
   Magyar dicsőségről nincs benne nagy szó...	0
   S nem ily példát adott Virgil, se Tasso.	0
   Így a közönség. Egy-két műbirám	0
   Akadt ugyan (elismert jó fejek)	0
   Biztatva, hogy nem hasztalan irám,	0
   Bármily bolondos úton tévelyeg.	0
   De annyi "Első ének" várt reám,	0
   Annyi kerített óriás "fenek":	0
   Hogy, amelyekben semmit nem haladtam,	0
   Ezt még azok közt is utólra hagytam.	0
   Isten veled, jobb részem arany álma!	0
   Hű Toldi, Csaba, isten veletek!	0
   Oly messze a cél, oly magas a pálma!	0
   Rég törve lelkem, és a test beteg.	0
   Ily hangulathoz Istókom talál ma:	0
   Előveszem - ha mire mehetek -	0
   (Kerűlve inrázó erőlködést)	0
   Mint öreg asszony a letett kötést.	0
   Hol is hagyám el? Mindegy! Régi nóta:	0
   Húsz éve, mondom, egy-kettő hián;	0
   Jó nagy kamasszá nőhetett azóta	0
   S túl járhat Istók óperencián.	0
   Hosszúra nyúlnék minden élte-volta:	0
   Ugorjuk által! Jó ötlet; bien:	0
   Így franciás lesz, meglepő, regényes;	0
   Költő segít magán, ha leleményes.	0
   Különben is, amennyi életírat	0
   E zsenge korról, mind egyforma rajz;	0
   A jellem, az lassan, elrejtve virrad,	0
   Nézőnek összefoly, mint gyermekarc;	0
   Így a biograph egyebet sem irhat,	0
   Míg nem ütöget az ifjúi bajsz:	0
   Nőtt, nyúlt; az iskolát szerette, unta;	0
   "Jeles" szamár volt, vagy zseni secunda.	0
   Hip-hop, édes lovam, te vén Pegaz!	0
   Hozzuk szénánkat egy csapásra rendbe;	0
   A mondaként is, úgy-e, szent igaz?	0
   Egyszer "bekukkant Istók Debrecenbe":	0
   Aligha ott nincs. No ni! rittig, az!	0
   Ott űl szerényen a "bagoly" terembe.	0
   (Ez egy fellegvár, egy magas Sion,	0
   Mellyel dicsekszik a kollégyiom.)	0
   Halvány, sovány alakját hosszu tóga	0
   - Mint gyászlobogó a nyelét - fedi;	0
   Nem látszik, hogy nagyon jól menne dolga.	0
   Étvágya is több, mint betöltheti; -	0
   Hagyján az éhség! a test földi szolga:	0
   Lelkét dicsőség vágya kergeti,	0
   S mindig valami olyanért sovárog,	0
   Mit nem tanítnak a tudós tanárok.	0
   Nem mintha geniális hetykesége	0
   Böcsmérlené a tisztes tudományt:	0
   Sőt a tudásnak vonzaná is vége	0
   Akármi szakban, s mindben egyaránt;	0
   Ismerni ő mindent hő vággyal ége,	0
   A Zend-Avesztát úgy, mint a Koránt:	0
   De azt az iszonyú "kásahegyet"	0
   Keresztül enni, míg tud csak egyet!	0
   Oh, hányszor elmereng a tiszta mennybe,	0
   Hol a tejút és többi napkörök	0
   Egy-egy láncszem tovább, a végtelenbe,	0
   Hol milliárd nap és bolygó görög;	0
   A Sirius-hossz, ily távollal szembe,	0
   Már semmi, hát még ez a földi rög!...	0
   De iskolában rettenté a sok	0
   A +	0
   b, nagy Ö, a dűlt ¥-asok.	0
   Zsúfolva is van termök: ő tanára	0
   Alig százötvenedrész gondja volt;	0
   A tábláig sem ért el szemsugára,	0
   A legszebb képlet rajta - szürke folt;	0
   "Folytassa Istók!" "X, emelve á-ra"...	0
   Szegény myopsunk csak ötölt-hatolt; -	0
   S ha csillagásztak, ő nézvén a csőbe:	0
   Sipkát akasztott más lurkó elébe.	0
   Szerette volna ő ismerni, oh nagy	0
   Természet, alkotó kezed müvét!	0
   Keresve, hol szűzen található vagy,	0
   Erdők virágát és a bérc kövét;	0
   De a padokban (ah, szánni való agy!)	0
   "Magolni" kelle kő, virág nevét;	0
   S ha kézről-kézre járt valami ásvány:	0
   Brúgó^[4] darabbá vált körútazásán.	0
   Isten, világ, ember: a tiszta ész	0
   Nyitját ezekhez vágya feltalálni:	0
   De, ami pár évezred óta kész,	0
   Belátta, hogy neki kell megcsinálni.	0
   Mind "térj-meg-utca" ez, bármerre méssz;	0
   Így kedve nem sok volt philosophálni; -	0
   Egy ismerethez mégis eljutott:	0
   "Hogy semmit nem tud, annyit jól tudott."	0
   Nem volt erős fej: kategóriák	0
   Szerint sehogysem járt bolond esze;	0
   A logikában nincs gyöngébb diák,	0
   Major- s minorban ő nyakig vesze,	0
   Vagy az okot nem lelte, vagy fiát;	0
   Kivéve, mint pók, ha mit éreze:	0
   Mert (amin elbámulna Kant, Spinoza)	0
   Észtanszerűbb volt verse, mint a próza.	0
   (Tudnillik azt is irt ő; hogyne? stultis,	0
   Pictoribus... s mi még a harmadik?) -	0
   Történelemből ha micskét tanult is,	0
   Meg elfelejté a vizsgálatig;	0
   Mert a fonál, ha oly hosszúra nyult is,	0
   Nem az volt, mi szellemnek mondatik;	0
   De a föld minden évszáma s királya,	0
   Meg a tanító körmönfont irálya.	0
   Classicusokhoz épen szíve vonta:	0
   Kedvence volt Horác, Virgil, Homér;	0
   De szót hüvelyből nem örömest bonta,	0
   Virágot nem tiport el a gyomér';	0
   Ő az egésznek bátran nékironta,	0
   Kileste, hol foly az a fínom ér,	0
   Melyen halad cselekvés, érzet, eszme -	0
   Habár egy szócska néhol kárba veszne.	0
   Egy szóval ami tesz egy jó diákot,	0
   Abból kevésre ment Istók szegény;	0
   Az érdemlépcsőn nem magasra hágott,	0
   Se' a tanúló hosszas évekén;	0
   A pálya fele-útján félre vágott,	0
   Nem, mint amolyan kirugó legény:	0
   De csüggeszté e taposó malom	0
   Egyhangusága és az únalom.	0
   Tanúlni ugyan annyit a "tanárnak"	0
   Iparkodott ő, "a becsűletért",	0
   Hogy nem nevezték publice szamárnak.	0
   S elfújta hangosan, amit nem ért;	0
   Jobb "calculusa" is alig egy párnak	0
   Lőn, mire az esztendő véget ért;	0
   Azonban őt ez mind nem boldogítá:	0
   Sőt, hogy időt lop, azt érzé, gyanítá.	0
   A pálya végén hosszu reverenda	0
   Intett felé, vagy olyan kutyabőr,	0
   Minőt nem rejteget az ős gerenda:	0
   Pap is lehetne, ügyvéd, ingenieur;	0
   Bajtársit e pálmák varázsa vonta,	0
   Lett is valami, valamennyiből,	0
   Ki mind az iskolát végig taposta,	0
   Lesz az; (Ha más nem, egy falusi "kosta.")	0
   De ő a "lenni vagy nem lenni" célt	0
   Nem így fogá föl: "enni vagy nem enni";	0
   "Kenyérrel" ő csak napról-napra élt,	0
   Tíz-húsz év múlva ma szüksége semmi:	0
   Annak fejébe nem tűrt és remélt:	0
   Hol fogja egykoron magát "letenni"	0
   Mint doctor, prókátor, ludi-magister,	0
   Vagy más ilyen tor-ter nevű philister.	0
   Látszik, bolond volt. Ami szűnidőre	0
   A megszabott órák s napok során,	0
   Önvád nekűl szert tehetett, a dőre!	0
   Azzal henyélte el későn-korán,	0
   Hogy olvasott borúra és derűre,	0
   Mohón, systéma nélkül, szaporán,	0
   Mintha, mit a világ nyomdái nyomnak,	0
   Fejébe kéne férni mind, a lomnak.	0
   Legjobban a versköltőket szerette;	0
   Ünnepje volt, ha effélét kapott:	0
   De szükségből a prózát is meg-ette:	0
   Új s régi könyvet, pamphlét, hirlapot;	0
   A "Juhtenyésztést" egyformán bevette	0
   Meg a vitázó dogmás vén papot;	0
   A bibliát rég tudta volt merőben,	0
   S mind, amit nyomtanak "ez esztendőben",	0
   Vágyának az sem épen akadálya,	0
   Ha könyve néma, nyelve idegen:	0
   Előbb egy-két szó értelmét kivájja,	0
   Tünődve mint hieroglypheken,	0
   Míg a mondatnak is nyitját találja; -	0
   Így ássa, mint szú, a laprétegen	0
   Magát keresztül; - s ha kezére jön,	0
   Nyelvtant is olvas, meg szótárt - külön.	0
   Csodálatos fő; hova fér e zagyva,	0
   Emészthetetlen brutto töltelék?	0
   Jut-é fiókja mind ennek az agyba'?	0
   Vagy, mint edény ha színig megtelék,	0
   A többi átfoly még nyomot se' hagyva? -	0
   Elfolyt biz' abból, gondolom, elég:	0
   Sőt, ami része bennmaradt nehánynak;	0
   Nevezni azt se' merném tudománynak.	0
   Tény az, hogy Istók, minden olvasása	0
   Dacára, tudni többet nem tudott;	0
   Nincs tárgy, miből, az iskolák szokása	0
   Szerint, kiállná a vizsgálatot;	0
   De átalában véve, egyremásra,	0
   Elméje mégis nyilt, gyarapodott:	0
   Mint testi étkünk nagyrészben lemállik,	0
   S mi bennmaradt, az más anyagra válik.	0
   "Elég! elég!" kiált az olvasó,	0
   "Mit érdekel s kit, e könyvek molya?	0
   Az ilyenektől könyvtár, folyosó	0
   Hemzseg, kiállhatlan egész faja;	0
   Mozgó halálfej, létrataposó	0
   Gép, a betű lelketlen szípolya;	0
   Képzelme alacsony, kedélye száraz,	0
   Érzése nincsen, vagy rideg, sivár az."	0
   De jó bolondunk (ebben is bolond)	0
   Mélyen tudott érezni s melegen,	0
   Szeretni embert - és szeretni hont.	0
   Melyből pedig, az éltető egen	0
   Kivűl, sajátjának semmit se' mond,	0
   Legtöbbször azt is nézi üvegen:	0
   Mert őfelőle már az volt megirva,	0
   Hogy, míg csak él, bámuljon a papirra.	0
   Azonban olykor, ha gyér alkalom	0
   Kirántá mégis holt falak mögűl;	0
   Vagy mert hiányzott a csend, nyugalom,	0
   Hogy olvasson tovább, szünet nekűl;	0
   Vagy e holtig viselt ciliciom -	0
   A kötelességnek ha menekűl	0
   Szúrásitól, kissé hogy szertenézhet;	0
   Szent templomodban, oh dicső Természet,	0
   A boltozatra föl, mely tiszta kéken,	0
   Éjből, sugárból szőve, domborul;	0
   A zöld mezőn el, a rengő vidéken,	0
   Mely délibábot öltve fátyolul,	0
   Egy rész alul leng, más fölül, az égen,	0
   Mely, mint ezüst tó; közzéjök szorul;	0
   Ha széttekint - - aligha lát sokat	0
   Szegény myopsunk, bárhogy pislogat.	0
   De jut, s halálig jutni fog eszébe	0
   Egy földi elvesztett paradicsom:	0
   Az élet első tiz-tizenhat éve,	0
   Midőn látása még nem vala rom;	0
   Honnan - "tudásnak a gyümölcsit" éve,	0
   (Apró betűket) s éve nagy-mohon -	0
   Kiűzte a fény kardos angyala:	0
   S a kéj, mit a látás nyújt, elhala.	0
   S az nem csekélység. - Oh, ha negyven évem	0
   (Vagy közel annyi) nem lett volna vak!	0
   Ha mint egy fényrajz tárult vón' elébem	0
   Természet, ég, föld, hegy, mező, patak;	0
   A távol' a kicsiny' körrajza épen,	0
   A lég, - az égnek folytatása csak -	0
   Mint mikor elnéztem a kicsi pontot:	0
   Röptében a gólyát: egy szem porondot!	0
   Ha fűben apró - s végtelen világok	0
   Titkát az ürben, leshetem vala;	0
   Ha népes körbe én a tudva hágok,	0
   Hogy nem csalékony e szem sugara;	0
   Ha szenvedélyek s millió hívságok	0
   Tükrét az arcon, s szívet általa,	0
   E negyven év alatt híven figyelve,	0
   Tapasztalással hímesebb ez elme:	0
   Talán póéta lettem vón' - különb.	0
   De sorsa üldi a szegény vakot;	0
   Kinek szemében a látlencse gömb:	0
   Bár nem vadászhat, mindig lő, (bakot).	0
   Kitárul a legszebb festői tömb:	0
   Zwickert hamar! guckert! szemablakot!...	0
   Ah, már hiába! ő meg nem ragadja -	0
   Tovább röppent a költő pillanatja.	0
   Szerette Istók a természetet	0
   Éhomra is; - ha egy szünnapra szert tőn,	0
   Ebédre vackort és kökényt szedett	0
   S egész nap elcsatangolt a Nagy-erdőn;	0
   Olvasni fűbe ha telepedett,	0
   Nem olvasott, - csak egy mohlepte cser-tőn	0
   A mikrokosmost, sürge hangyabolyt	0
   Órákig nézte, amint föl- s lefolyt.	0
   Vagy elbocsátá lelkét ringatódzni	0
   Szellő fuvalmán, bólintó galyon,	0
   Felhők futásával versent hajózni,	0
   Hanyatt terűlve egy partoldalon, -	0
   Engedte önmagából kilopódzni:	0
   Hang, szín, sugár lett, tér és mozgalom,	0
   Ő a természet, a nagy és örök -	0
   Mi ott henyél, csak hitvány földi rög.	0
   Télen is olykor - a fél öl fa végett,	0
   Mely nyolc diákra egy "házban" kijár -	0
   Meglátogatta az erdős vidéket	0
   Gyér köpönyegben (hét galléra bár),	0
   Metsző hidegtől keze, arca égett,	0
   S mikép a cet fuvallta vízsugár	0
   Úgy tornyosult fagyos lehellete	0
   Amint a kristály hóban törtete.	0
   De a "vágásban", hol tágas karám	0
   Fogadja nagy fatörzsekből leverve,	0
   Ott máglyatűznél jó világ van ám!	0
   S felejti a fázást, mellé heverve;	0
   Pirít, szalonnáz; míg künt szaporán	0
   Felelget, a nyers visszhanggal perelve,	0
   Száz fejsze, - közbe meg, amint ledől, ha!	0
   Ropogva ágyúz a fagyvette tölgyfa.	0
   Estére megtér; s hall vigalmi neszt:	0
   Laktársi egy bitang pallót oroztak,	0
   Ennek hasábja fűti a lemezt	0
   Vörösre, - ők danolnak és boroznak;	0
   A karcos vinkó, mit fanyar gerezd	0
   Kínjába szűlt, alig válik be rossznak;	0
   De a dal ömlik fájos-édesen:	0
   "Je-her a-hab-lakomra, kedvesem!"	0
   Istók nem egyszer maga is kirúg;	0
   Lelkérül a pedantságot lehántja	0
   Mikor "tanyáznak" a vidám fiúk,	0
   Most is belévág átható discántja.	0
   De majd kijózanúl, és koszorúk	0
   Távol kecsegtető sejtelme bántja:	0
   Sovárg egy cél nélküli cél felé,	0
   Amelynek utját-módját nem lelé.	0
   Majd alabástrom sótartó-darabból	0
   Egy rossz bicsakkal vés szobor fejet,	0
   Ferenczy híre pislog néki abból,	0
   S Vitéz fanyar mellképe ránevet;	0
   Fogalma sincs, hogy mintázná agyagból,	0
   Sosem látott még szobrász műhelyet,	0
   (Mert akkor Debrecen szobrászata	0
   "Vászon"-pipán túl még nem baktata).	0
   Majd apró válu-festék és ecset	0
   (Mihez a macska szőrit megrabolta)	0
   Kerül napfényre; - rajzol keveset,	0
   Gyönyörrel űzi gyermeksége olta.	0
   Arc, ló, virág; tájkép, torony, mecset...	0
   S mindezt csak úgy találta, nem tanulta;	0
   Szép is volt rendesen az ideál:	0
   De tőle a mű - száz mérföldre áll.	0
   Ezekben ő a mester névre várt.	0
   Zenét már csak dilettans módra űze;	0
   Elpöngeté a zongorát, gitárt,	0
   A hangjegyet lassacskán elbetűzte,	0
   Hallása jó volt és ütemre járt,	0
   Lelkében a hangot jól összefűzte;	0
   Még componált is (megbocsásson e szó):	0
   De nem készült - cigánynak ex professo.	0
   Hanem billentsük a mesét odább. -	0
   Istók elúnta, mondok, Debrecent;	0
   Lévén fejében csodásnál csodább	0
   Ábrándozásból jókora procent.	0
   Mint elmosódó, játszi délibáb:	0
   A képzelet mindég előtte ment,	0
   Csalván az útról nyom nélkűli tájra,	0
   Sivár pusztákba, zsombikos lapályra.	0
   Történt, hogy ekkortájban egynehány	0
   Kortársa, némi bűnös "alkalomból"	0
   (Már nem tudom, bor volt-e vagy leány)	0
   Megugrott a tisztes kollégyiomból.	0
   S mivel Dunában ott nagy a hiány	0
   Meg, ifju ember nem is arra gondol,	0
   Sejtvén a bakkancsot mégis nehéznek:	0
   Ég-föld dacára - felcsapott színésznek.	0
   Istók előtt most nyílt meg a világ:	0
   Hisz ez dicső, mindég szerette pálya!	0
   Ő nála jobb szinházjáró diák	0
   Úgy sincs - ha Cerberus utját nem állja:	0
   De a bent hangicsáló Délilák	0
   Szavát kivűl is bájosnak találja;	0
   S ha pénze nincs s az őr-eb rámorog:	0
   Künt óraszámra is elkuncsorog.	0
   Különben is, mit olvasó dühében	0
   Nyomtatva egyszer-másszor megkapott,	0
   Mind olvasá - nem, eljátszotta épen,	0
   Úgy képzeletben, a szindarabot;	0
   Hős volt, király, nő, agg, váltott személyben,	0
   És mindenikre más jelmezt szabott;	0
   Rossz volt darabja, fércmű, slendrián:	0
   De hát törődik gyermek, ló hián?	0
   Ez naptól fogva vesszőparipája	0
   Csak a szinészet: mind szaval, danol,	0
   A hősi állást tűkörben csinálja,	0
   Ha ily butorhoz férhet valahol;	0
   Büdös neki "Pallás" vén laktanyája^[5]	0
   De a szinháznál örömest napol,	0
   Melyet Harmincados köz vagy sikátor	0
   Rejtett zugában ápolt N. szenátor.	0
   Próbára ez s ez "úr" - "tens" vagy "kisasszony"	0
   Ott leste szüntelen ha megy, ha jő,	0
   Volt gondja, hogy semmit el ne mulasszon	0
   A hódolatból, mint ha tisztelő;	0
   Hogy' fénylenek, suhognak a terasszon!	0
   Mily arszlán, aki már előkelő!	0
   De a volt társit is, ámbár kopottak,	0
   Bámulja szinte már, hogy bejutottak.	0
   De nem mint olyatén "rugott" deák	0
   Akart ő szökni Thálja templomába;	0
   Őt vonja íhlet, vérmes ideák,	0
   S van bizodalma testimoniumába;	0
   Elébb is ezt kivenni fut tehát	0
   (Baráti, hogy bolond, inték hiába)	0
   Aztán aláiratni; - sok tanár	0
   Fejet csóvál rá, és azt mondja: kár!	0
   Egy ősz tanára, egy agg Simeon,	0
   Kinek nem fért a híre Debrecenben,	0
   Sőt már nevének keskeny volt e hon	0
   (Kibőgte a deák ezt is különben)	0
   Föllelkesült a lelkes ifion,	0
   Szavalni fogta, énekelni... minden...	0
   Említe Shakespeare "hallatlan" nevet:	0
   Megáldá, s írt ajánló levelet.	0
   Ily készülettel Istók a direktor	0
   Szent ajtaján kopogtat és belép,	0
   Nem oly merészen, mint valami Hector,	0
   Künn fészkelődött jó soká elébb.	0
   "Azért jön - úgymond - hogy szeretne aktor..."	0
   S kibontá nagy bizonyság-levelét.	0
   Belétekint az, csak vállán keresztül,	0
   Pedig virít ám a sok eminens-tül.	0
   "Tud-é táncolni - kérdé - vagy dalolni?"	0
   Ráhagyta Istók a dalt, hogy igen,	0
   S a tánc helyett majd fog Kontból^[6] szavalni;	0
   "Épen, magának!..." szólt az hidegen.	0
   "Hát garderobja? frakk s efféle holmi?..."	0
   Egy tóga volt a falba vert szegen:	0
   Azt elcserélte egy diák barátja,	0
   S helyette most van, ím, tisztes kabátja.	0
   Igazgató úr végignéze rajta,	0
   S nem mondta bár, minő a "látlelet":	0
   Érezte a fiú, nagyot sohajta	0
   S átnyújtá az ajánló-levelet.	0
   Mosolyra görbült a direktor ajka,	0
   Mert az aláirt név köztisztelet-	0
   Tárgy a vidéken, s monda: "Így... no... tán."	0
   Jőjjön gyűlés - azaz hogy délután.	0
   Jött hát, szegény - vagy inkább el se' ment,	0
   Künn várta míg foly a halál-itélet -	0
   Szabott időben aztán megjelent	0
   S megtudta, hogy fölösleg bár, szinész lett.	0
   Az este kissé már szétnéze bent;	0
   Nem oly szép, sejti, mint kivűl, ez élet:	0
   Erdő, terem, kulisszák, kortinák	0
   Mind léc, papir, vászon, kötél, - fonák.	0
   Szerepje is volt már, a szín megett:	0
   Majd vas-lemezt ráz és dörögve-morgó	0
   Zajjal rendíti, mint Zeusz, az eget,	0
   - Míg gyantaporral a színlap-kihordó	0
   Kulisszamécsvillámot ereget; -	0
   Majd mint tüzér áll, a kezébe' furkó,	0
   S inspiciens úr hogyha jelt adott:	0
   Döngetni hátul, bum! bum! a padot.	0
   Már másnap a színpadra kelle menni,	0
   Ez egyszer a nehéz, nem a szerep!	0
   Mi az; fényes ruhában megjelenni	0
   És ott szavalni mint a szélkerep?	0
   De változáskor a széket betenni,	0
   Ödöngni fel s alá, mint vak-vereb,	0
   Hol már a puszta bennlét megaláz:	0
   Ez ám a csúfos, kínos lámpaláz!	0
   Volt olyan este, szóhoz is jutott,	0
   Több volt ugyan a "schlagwort", mint a szó:	0
   "Értem!" - "Befogtak." - "Tessék: a botot..."	0
   Ebből bizony nem alkot Garcilasso.	0
   Szerencse, hogy segítni jól tudott	0
   Melodramában, és mint primo basso	0
   Kótábul a szót pontosan nyelé:	0
   "Oh! (mint) so-(vár-)gok (fény-) la-(kod) fe-(lé.)"	0
   Azonban egyszer köpcösebb mondóka	0
   Jutott részére, több mint fél lapon:	0
   Egy német herceggel gyűlt meg a dolga,	0
   Nagy hóditóval ott a színpadon,	0
   Kinek Damokles-kardja győzve lóga	0
   Egész város fölött e gyász napon,	0
   Melyet tövébűl most kivágni készül	0
   S leölni aggot; nőt, babát vitézül.	0
   E fenevadhoz polgártársi épen	0
   Istókot deputálák esdeni:	0
   Hogy nézzen istent, s az ártatlan népen	0
   Ne álljon bosszut, mint fogát feni.	0
   Felöltözik hát bő kantusba szépen,	0
   Szenes dugóval ráncossá keni	0
   Ábrázatát s tesz nagy fehér szakállat,	0
   Ha vén korát megszánná e vadállat.	0
   S lábához esve, mond: "Kegyelmes herceg!"	0
   S'attöbbi; - mondja szívből, melegen;	0
   Előtte nincs más, mint a szörnyü percek:	0
   Az égő város, rabló idegen;	0
   Könny felbuzog, kebel gyorsítva perceg	0
   Halomra ölt anyákon, gyermeken!...	0
   Úgy hogy kendőt emel sok gyenge szűlő,	0
   És tapsba tör ki fenn a kakasűlő.	0
   Másnap korán hívatja a régisseur:	0
   "Jól van, barátom; tudta szerepét,	0
   De mondja fel csak, kezdje újra, többször -	0
   No lássa, hogy az accentusba vét;	0
   »Ke-gyelmes herceg!« így; halkan először,	0
   Ott hangsulyozza gyel, a közepét.	0
   »Ke-gyelmes« érti hát már...? nem »ke-gyelmes.«-	0
   Maga nem kap rollét, ha nem figyelmes."	0
   Nem is kapott szegény, vagy mind olyat,	0
   Minőt idéztem (lásd: nro 70);	0
   Környékezé is már a gondolat,	0
   Hogy színpadon ő hasznavehetetlen;	0
   Azonban hol a díszitő alatt	0
   Segítve, hol csoportos jelenetben,	0
   (Minthogy hé-lelke nincs hová legyen)	0
   Pályáján nem halad, de hát - megyen.	0
   Egy reggel - épen a bolondok napja,	0
   Az ő névnapja, april elseje	0
   Volt, hogy fülét a hír oldalba csapja,	0
   Hogy társaság nincs, már csak hült helye,	0
   Már útra is kelt egynehány darabja. -	0
   No, mit tegyen most ő, szegény feje?	0
   Mondják: egy vándor színész verbuál	0
   A hulladékból, - ő bizony beáll.	0
   S fut a civishez, melynél a direktor	0
   Megszállva volt, nem is kap kosarat;	0
   De ott áll két szekér rakodva, s hatkor	0
   Indúlni fog: "ha itt nem lesz, marad."	0
   Igéri Istók, hogy pontban berukkol,	0
   Csak még az ágyért, ládáért szalad;	0
   "Mi-it?... magának ágy, podgyász, barátom?...	0
   Köszönje meg, ha úgy jön, amint látom."	0
   Mit volt csinálni? Hősünk holmiját	0
   "Míg érte nem küld" a gazdára bízza,	0
   S hogy el ne vétse a kompániát,	0
   Nyargal megint lélekszakadva vissza;	0
   Direktor úr épen indúlj-t kiált,	0
   Csak még előbb kancsó sörét kiissza:	0
   Aztán az ostor, piff, paff! (a nyele)	0
   "Arany fövennyel ékes" Nyír fele!	0
   Oh, szép utazni még most is: robog	0
   A gőzös, mint egy elsütött rakéta;	0
   Lágy pamlagon időt, tért meglopok,	0
   Bécs, Páris, London egy alkalmi séta;	0
   Gunyasztok, füstölök, az oszlopot	0
   Számlálom amin fut villám-staféta;	0
   Van társaság (egyet sem ismerek):	0
   Plaid, táska, bunda, orditó gyerek.	0
   De szebb volt akkor, fiatal koromban,	0
   Hej, akkor volt még útazgatni jó!	0
   Az ember messzi sem ment egy huzamban,	0
   És mégis, mennyi com- s emotio!	0
   "Kifogni" mindég, ahány alkalom van,	0
   Szekéren hálni, vagy a "nagy-ivó"	0
   Tölgy-asztalán;... örült az ember szíve:	0
   Mily útazást tőn, - bár csak intensive.	0
   Istók az útat élvezé örömmel,	0
   Mint a kalitból menekűlt madár;	0
   A bámulást nem győzte volna szemmel	0
   Midőn kitágult a sík láthatár;	0
   Kocsis mellett, övé a legkülönb hely,	0
   (Mert a szekér csak ernyős, nem batár;)	0
   Nyílt a kilátás - benn, kulissza, ponyva-	0
   Trónjárul mit se' lát a primadonna.	0
   Könnyü podgyásszal útazik, de keble,	0
   Úgy érzi, könnyebb mint málhája is;	0
   Aggódni a jövendőn semmi kedve,	0
   Búsuljon a ló! (lám fogadja is.)	0
   Ott játszik ő, falun!... ott megrekedve	0
   Nincs a talentum, - s ha meg volna is:	0
   Nem adna - hol regény vár rá, kaland -	0
   Száz bizonyosért egy bizonytalant.	0
   "Gyihé!..." de Sámson és Acsád homokja	0
   Az ifju vágynak, hajh, szárnyát szegi;	0
   A társaságnak minden férfi-tagja	0
   Tehát gyalog száll, könnyebb így neki;	0
   S vigan - kezökben kard vagy színi kopja -	0
   Mennek Thalia bátor gyermeki,	0
   Kalandra készen, - ez sisak-tarét	0
   Tett, annak a fején lovag-barét.	0
   De a kaland - egy Fra Diavolo	0
   Vagy Sobri - úgy látszék, el fog maradni,	0
   Csak a falukban szétcsatangoló	0
   Ezek zsivajját készték felriadni;	0
   Igy ment falun, mezőn át, danoló	0
   Csapatjok, míg öreg delet mutatni	0
   Kezdett az árnyék; így ebéd után,	0
   Melyhez egyéb se' volt - idő csupán.	0
   Volt egy tarisznya, a direktor úré	0
   S azé, kit illet primadonna-kegy:	0
   De másnak a szájába, - hogyha júré	0
   Részt nem vehetsz - bámulni mégse' megy	0
   A csárda hölgye még haluskát gyúr-é,	0
   Ha réz garasból sincs zsebedben egy?...	0
   A csárda hűsén hát nagyot deleltek,	0
   S újabb erővel ismét útra keltek.	0
   Így eljutának a kis tiszaháti	0
   Városba, mely kiván komédiát,	0
   Hol a szinészetnek nemes baráti	0
   Bőven tenyésznek, a csizmadiák;	0
   S emeltek csarnokot, melyben a táti	0
   Nappal csizmát árúl, este DIÁT-	0
   ROM tartatik, mint akkoron nevezték:	0
   Utile a nap, dulcis-ok az esték.	0
   Legott, amennyi deszka száradóban	0
   Ács-, asztalosnál fel lőn hajtható,	0
   Elkunyorálták, melyekért, adóban,	0
   Szabadjegyet küld az igazgató;	0
   Mind neki gyűrközik, s másnap valóban,	0
   A színpad áll, függöny felvonható,	0
   Minek titkát, a díszitő teremben,	0
   Kileste Istók-mester Debrecenben.	0
   Ő átalában hasznossá tevé	0
   Magát a fúró és festék körűl:	0
   Az a paraszt-ház függöny már övé,	0
   Az "erdőt" is kifoldá emberűl,	0
   A "kortinát" ő varrta együvé	0
   Négy-öt darabból, s most a szív örül	0
   A rája festett három Gráciának,	0
   Kik táncot oly szűz neglizsébe járnak.	0
   Nosza, megírni, és kihordani	0
   A színlapot nagy harcban a kutyákkal;	0
   Aztán sietve próbát tartani,	0
   Butort felkölcsönözni napvilággal,	0
   Öntetni mécsest, - majd felgyújtani: -	0
   Jött a közönség, ámuló pofákkal:	0
   De a kifestett pénztárnok panassza	0
   Egyre susog, hogy mégse' gyűl a kassza.	0
   Mert a padokban, kimutatható:	0
   Az ott a "hivatalos engedély"	0
   Egész családdal; ott szállásadó	0
   Gazdáik, a céh, az ingyen-fedél;	0
   Az ott a mécses; ott az alkotó	0
   Léc, deszka, vas-szeg, fúró és kötél;	0
   A többi is majd mind csak requisitum:	0
   Szék, pamlag, asztal, - satt. in infinitum.	0
   Nem csoda hát, mire lejárt a hónap,	0
   - Bár a direktor jó "gázsit" szabott: -	0
   Egy szörnyeteg (hívják proportiónak)	0
   Régen benyelte azt a hónapot;	0
   Úgy hogy szerencsés, aki kóstolónak,	0
   Igért forintból krajcárt is kapott;	0
   Díj száz forint: "aránylag" öt telik:	0
   Nem csuda, hogy adós lett mind, fülig.	0
   Istók barátunk is; jó huszonöt	0
   Pengő forintját úgy se' látta, mint én,	0
   Hanem bizony, míg eszméletre jött,	0
   Magát ő is "zálogba ette" szintén;	0
   Azontul közebéd elől szökött,	0
   Csavargni a hegyen, s a lanka mentén,	0
   Ott áfonyával élt, böngészve, szedve	0
   Egy oldalon ő, másfelűl a medve.	0
   De még az ábránd, a varázs igézet	0
   Mind' bírta, bírta, s ő tűrt és remélt;	0
   Csak az bántá, hogy a látott müvészet	0
   Nem isteni (kenyérrel bár nem élt);	0
   S hogy a darabból sose tud egészet,	0
   Csak épen a nyakába varrt személyt,	0
   Mert "a darab" féltett, becses portéka:	0
   Hét zárral őrzi a "bibliothéka".	0
   "Próbát" ugyan tartottak hébe-hóba:	0
   Próbálok erről képet festeni.	0
   Hát, összegyűltek a "nagy" fogadóba,	0
   (Lévén a színház csizmával teli);	0
   Ott kiki várta, míg a péce-szóba	0
   Beléakadhat, és nyitját leli:	0
   Hol már övé az egyhangú szerep,	0
   Mit a sugó hadar, mint szélkerep.	0
   Azazhogy várta Istók és nehány	0
   Ujonc barátja; mert a többi "úr"	0
   Ki már kolompos, fő-fő veterán,	0
   Az, bár felejthet, többé nem tanúl;	0
   Ők adomáznak serkancsó s dohány	0
   Mellett, s fecseg mind, szakadatlanúl,	0
   Vagy kergeti egymásnak a pagátját -	0
   Míg a sugó megdöfi a kabátját.	0
   Szerephez - ahhoz ő itt sem jutott,	0
   Nem mintha nem lett volna a darabban,	0
   Hanem, mivel négy-öt megalkudott	0
   A legjavára (szépen, vagy haragban);	0
   S a többi jellem mind vesszőt futott,	0
   Nagy virgulákat irt pennájok abban;	0
   Meg- vagy kihúzták, vagy egymásba toldák:	0
   Papot leányba, és uracsba szolgát,	0
   Hogy nem maradt más, mint a leg-kocsánya,	0
   Mit valakinek épen tenni kell:	0
   "Jő" "távozik" "nevet" "kardját kirántja" -	0
   Hozzá csak egy szó, mely kérd vagy felel.	0
   Istóknak ebbül állott tudománya,	0
   Restellte is már, amit ott mivel:	0
   De, mondom, a bűbáj még egyre húzta,	0
   Még színpadon cipőjét el se nyúzta.^[7]	0
   Máskép, a társaság morálja ellen	0
   Istók panaszra nem talált okot,	0
   Maradt ő, ami volt, szűz tiszta jellem;	0
   Ittak, ha volt mit (más is úgy szokott):	0
   De külsőkép megvolt a társas illem;	0
   Mert azt, ha Q-né X úrral lakott,	0
   Csupán szükség okozta, semmi más:	0
   Így, összetéve, olcsóbb a menázs.	0
   Még akkor is, midőn Klárcsi kisasszony -	0
   Hanem, ki volt ő? lássuk azt elébb.	0
   Nem épen oly rút, hogy visszariasszon,	0
   Kifestve pláne tetszik, ha belép.	0
   Irást ugyan nehéz hogy baggadozzon,	0
   De máskép helyt áll, mint soubrette (cseléd)	0
   (Hiszen folytatja csak;) - még akkor is	0
   Hogy Klárcsi, mondom, (azelőtt Boris)	0
   Őtőle vett leckét magános órán,	0
   (Istók előtte mondá szerepét,	0
   Az meg követte, egykissé az orrán	0
   Keresztül ejtve az m-et, s a b-t;	0
   Nagy munka is volt feltörni a jó lány	0
   Elméje már rég nem müvelt gyöpét;)	0
   Őszinte volt vesződség, áldozat:	0
   Istók, a jámbor, nem gondolt roszat.	0
   Játék után egy este, vacsora	0
   Helyett, Bolondunk a szín ágasát	0
   Künn támogatta, minthogy még kora	0
   Volt a lefekvés, - andalgott tehát,	0
   Ragadván képzelet hosszú sora	0
   (Kivált hogy meg sem terhelé hasát):	0
   Midőn jól hátba vágja Klárcsi mondur-	0
   Csomagja: "Kísérjen haza, Bolond úr!"	0
   Átvette a nagykendős csomagot	0
   Istók szerényen, Klárcsi meg nevetve	0
   Karjára ölté a hű lovagot,	0
   S ballagtak együtt, csöppet sem sietve;	0
   Istók a holdat nézte, csillagot,	0
   S szavalt Irénéből nagy-lelkesedve;	0
   Míg Klárcsi a sóskiflit tördelé,	0
   Mit a zsebébe nappal gyűrt belé.	0
   Elérve a kisajtót nagy-sokára,	0
   Hol Klárcsi hajadon-szállása volt,	0
   (Két szárny egymás felett, ki az utcára,	0
   Lévén sajátkép az só-mérni bolt;	0
   Nappal közös, hol öt-hat garas-ára	0
   Sót mér az "asszony" estve ott hajolt	0
   Szép Klárcsi a magános nyúgalomra,	0
   S jól rejté az ablak-nélkűli kamra),	0
   "Jőjön be hát" súgá a declamáló	0
   Istóknak a lány, húzván a kezét,	0
   Ki rögtön észrevette, hogy a váló	0
   Perc itt van, már sok is volt a beszéd;	0
   "Késő van, instálom" mondá, találó	0
   Mentségre kunkorítván az eszét;	0
   Azzal köszönt, ment. S hallá, hogy mögötte	0
   Becsapta az ajtót Klárcsi, nem betette.	0
   A színpadon, hol rendesen tanyázott,	0
   Lámpákba' gyertyafarkat kerese;	0
   Rossz garderobból éjjeli matrácot	0
   Terít a földre (ez már nem mese);	0
   Elővevé az ócska zseb-Horácot,	0
   S álomba szenderítő kedvese	0
   Oly szépen mondja: "Nox erat et coelo"	0
   - S hamisan - "fulgebat luna sereno."^[8]	0
   Mit álmodék, mit nem?... másnapra kelve	0
   Utcán bevárta director urat,	0
   S határozottan, bár rebegve nyelve,	0
   Kimondá, hogy tovább ő nem marad.	0
   Megérlelé kiábrándult szerelme,	0
   Mit eltökélni nem birt hamarabb;	0
   És, kérem, itt ez nem jellemhiba:	0
   Ő csak bolond volt - de nem ostoba.	0
   Oly korba' volt, midőn az ifju ember	0
   Az első nőszemélyhez, kit talál,	0
   Hajlik zománcos, tiszta érzelemmel,	0
   Előtte az tündérkép, ideál;	0
   Még jó, ha hozzá közelítni sem mer;	0
   Úgy, bár "kegyetlen", szent fénykörbe' áll:	0
   Ellenben Istók az olcsó kegyet	0
   Megútálá - mint borban a legyet.	0
   Aztán hová megy? kérdé a director.	0
   Harminc mérföldre, most mindjárt, gyalog;	0
   Lesz tán belőle írnok, vagy preceptor -	0
   Kijózanult: többé nem andalog.	0
   "Biz a, barátom" - szólt megszánva ekkor	0
   Igazgató úr - "nem csekély dolog".	0
   És útra egy fehér huszast adott;	0
   Ő ment - az erdőn tört vándorbotot.	0
   Hét napra elvergődött a parányi	0
   Helységbe, hol lefolyt gyermekkora,	0
   Melynek lapályos, erdős ingoványi	0
   Közt megvonúl a kunyhók gyér sora;	0
   Nincs tornya, csak - hol fiai, leányi	0
   Tanúlnak - templom a rossz iskola,	0
   Előtte fábul egy rozzant harangláb,	0
   Melyről becsengi egy mozsár a lankát.	0
   Ott most gyülés van, az egy ablaku	0
   Teremben, mert nem t'om miféle csint tett	0
   A mester, a peregrinus Paku,	0
   Ivott bizonnyal, szám nélkűli pintet;	0
   Most a kurátor a kemény nyakú	0
   Presbitereket összehívta mindet,	0
   És "kicsapás" foly a ház szőnyegén -	0
   Künn hallgatódzott a mester, szegény.	0
   Különben ez nem újság: évrül-évre	0
   Barangol ő, míg állomás akad,	0
   (Így tőn szert a peregrinusi névre)	0
   S egy állomáson nem tanyáz sokat:	0
   Pár hét az ő leghosszabbik tan-éve,	0
   Aztán a kostákhoz^[9] belátogat	0
   És rajtok él, amíg ki nem lökik; -	0
   Hol el nem csapják, onnan megszökik.	0
   Künn hallgatá hát, míg foly a vita,	0
   Orrát tekervén a sokféle bűz,	0
   S midőn megérté, hogy nem lévita:^[10]	0
   (Konyhán az erdőháti Veszta-tűz)	0
   Egy üszköt a fedélre lódita,	0
   S az ablakon, melynek redőnye fűz-	0
   Galy (hón'alatt egy zsebkendő ingóság)	0
   Nagyot kiált be: "ég a templom, oltsák!"	0
   Azzal: vesd el magad! - Rögtön kizúdul	0
   A gyűlés; nézi: hát való a tett;	0
   "Utána! fogjuk el!" ordítja rútul,	0
   De már a szalma lángot is vetett,	0
   Míg azt eloltják, Paku messze lódul. -	0
   Hogy mért beszéltem e történetet?	0
   Azért, hogy Istóknak épen e furcsa	0
   Véletlenből fejlik további sorsa.	0
   Mert híre futván: megjött "a diák",	0
   Egy vélemény lőn a mesterre nézve:	0
   "Nem kell bitang, sehonnai!" kiált	0
   Mindenki, és tódul, hogy lássa, nézze;	0
   "Tegyük meg István jó hazánkfiát!"	0
   Azon vevé magát a jámbor észre,	0
   Hogy ő vasárnap surrogál papot,	0
   S köznap tanítja az a, b: ab-ot.	0
   Mellesleg olt fát, burgonyát kapál,	0
   Hízlal malackát, csak könyvet nem olvas;	0
   Bírákkal a közügyben elpipál,	0
   Jegyző helyett is ő levén a tollas;	0
   Ábrándos multja mint törölt lap áll	0
   Mögötte, nem érdekli semmi ollyas;	0
   Búcsúztató verset ha írogat:	0
   Embernek gyászost, disznónak vigat.	0
   Majd Debrecenből megjött holmija,	0
   Azaz: nehány könyv és irott füzet:	0
   A többi tárgyat "a világ molya	0
   Megette" - de raktárdíjt nem fizet.	0
   Átlapozá még a phantasia	0
   Első szülöttit, de elébb tüzet	0
   Gerjeszte borzalmas auto da fé-nek,	0
   S egymás után röpült belé az ének.	0
   Az első zsenge "Kis Tükör" modorban	0
   Nyolcéves gyermek dadogása volt;	0
   Haladva, Csokonait vette sorban,	0
   "Légy-pókcsatáról" víg eposzt dalolt;	0
   Majd írt "Regét" is, mely az ősi korban	0
   Egy képzelt várrom odvából huholt:	0
   Kovács műasztalos remekbe szépen	0
   "Rakott" riméből is tűzre tesz épen.	0
   Jött majd az óda-kor: "Hová ragadtok	0
   Pieri szűzek?"... s méltó szuszt keres	0
   Elzöngni ottfenn, hol sas-szárnya csattog,	0
   Minő félisten a vén esperes.	0
   Virgiliusból is "scandálva" pattog	0
   Egy hosszu ének, hexameteres, -	0
   Nem-ismert bűnökről itt egy szatíra,	0
   Ott egy Priap-vers, mit csak borhoz íra.	0
   Most látszik, a következő darabból,	0
   Hogy már az újabb nyelvben otthonos,	0
   Mert rény a virtus, hullám lett a habból,	0
   S a dal rövid, elől-hátul csinos:	0
   Hanem hiába! oly eszményit abból	0
   Nem tud kinyalni, mint Császár, Kunoss:	0
   Mindig marad - ha a fejére áll is -	0
   Őnála valami vaskos, reális.	0
   Még a zsebéből egy kis-rétbe hajtott	0
   Csomót keres ki: címe "K... csihoz",	0
   Átfutja egyenkint a leszakajtott	0
   Lapot, s bedobja égő társihoz;	0
   Hogy vége lett, mélyen, hosszan sohajtott	0
   Felnézve a menny tűz lámpásihoz:	0
   Előbbi ön-jét, úgymond, eltemette -	0
   Csak még a fejfa hiányzik felette.	0
   Igen! megírja - és ez lesz utolsó -	0
   Elzöngi, versben, életíratát;	0
   Azzal bezárul a mult, mint koporsó,	0
   Ábrándozásnak mond jó éjszakát.	0
   De, írva, nem majmolja senki olcsó	0
   Fogásait, vagy a kor divatát,	0
   Csupán a belső ösztönt követi,	0
   S lesz, jó avagy rossz, - de eredeti.	0
   Felejti, úgymond, mit annakelőtte	0
   Tudott s tanult: nem publikumnak ír;	0
   Sajátjából - mint pók a maga-szőtte	0
   Fonált - ereszti amit tolla bír;	0
   Tekintély vagy szabály nem lesz előtte,	0
   Csak amit gondol, s az üres papír;	0
   És ily szavakkal rögtön is belékezd -	0
   De már hosszú ez ének: Múzsa, végezd.	0
   ^[1] 1849 augusztus végén. A. J.	0
   ^[2] Tolvajok, orgazdák falu-szélén szeretnek lakni, hogy a lopottan	0
   könnyebben túladhassanak. A.J.	0
   ^[3] A 10. versszak után eredetileg ez a strófa következett. A költő	0
   a végleges szövegből kihagyta:	0
   De messze csaptunk. A könnyelmü forma	0
   Tetszik, ha lelkem bújában nevet:	0
   Nem is lesz e dal egyenes csatorna,	0
   Mely gyors rohammal céljához siet:	0
   A lassú ér lesz, mely mélán bolyongva	0
   Meglátogat minden kedves helyet,	0
   Fölveszi a lankák s a rónák képét.	0
   Magába zárván egyszerü vidékét.	0
   ^[4] Kollégiumi barna kenyér. A. J.	0
   ^[5] Debrecent is láthadd szép okoskájával,	0
   Hol lakik a Pallás, gyászos táborával.	0
   Hármas kistükör. A. J.	0
   ^[6] A bujdosók, Vörösmartytól. A. J.	0
   ^[7] Közmondás, hogy aki színpadon egy pár cipőt elnyő, az aztán	0
   végkép ott marad. A. J.	0
   ^[8] Éj vala és a hold ragyogott felhőtlen égen. A. J.	0
   ^[9] Falusi rector, azaz tanító és kántor gúnyneve. A. J.	0
   ^[10] Pap, mester, kántor egy személyben. A. J.	0
CSABA KIRÁLYFI	0
   Első dolgozat	0
   "Csuda, hogy mindeddig nem emlékeztünk erről."	0
   Ilosvai Péter	0
Első ének	0
   Szász Detre	0
   Harsog vala egy szó nyugattól keletig,	0
   Etele nagy király hogy már közeledik;	0
   Ádria tengernél utolsó szem őre	0
   Kezdé a kiáltást és adta előre.	0
   Széles birodalma országain átal,	0
   Nyilallék a szózat, emberi hang által:	0
   Minden nyillövésre más vitéz fogadta:	0
   Mint felhő a dörgést tovább tovább adta.	0
   Tudniillik, egész nagy birodalmában	0
   Őrállói voltak, széltiben hosszában,	0
   Akik éjjel nappal egymást rendre váltsák;	0
   Mi esik künn, vagy benn: egyszerre kiáltsák.	0
   Négy lánc vala illyen, mint a rege mondja,	0
   Tisza-Duna síkján volt középső pontja,	0
   Tisza-Duna víznek áldott rónaterén,	0
   Hol ma búsan hallgat kürtjével Jászberény.	0
   Onnan pedig a hír elfut a Rajnához,	0
   Etel ősfolyamhoz, és a Visztulához;	0
   Mint a pók megérzi háló rezzenését:	0
   Érzé minden ország Etele jövését.	0
   Ott, hol napkeletre kanyarúl a Zagyva,	0
   Gyűlt össze az udvar, mind kicsinye, nagyja;	0
   Ott vala a város: Etele királyi	0
   Lakóhelye, könnyed sátor-palotái.	0
   Nem szorúlt e város tetemes falakra,	0
   Nagy nehéz kövekből nem volt összerakva,	0
   Az erőnek szolgált kirepítő fészkűl,	0
   Nem a gyávaságnak biztos menedékűl.	0
   Tündér palotának bizonyára hinnéd,	0
   Melyet egy fúvó szél tovalehel innét,	0
   Oly könnyűden volt az, csak fából, faragva,	0
   Mesteri munkával díszesen kirakva.	0
   Az épületek közt, valamint a méhraj,	0
   Sürög-forog a nép, van mindenfelé zaj:	0
   Gyermekek és vének, asszonyok, leányok,	0
   Idegenek, húnok, szolgák és királyok.	0
   Detre pedig, a szász, űlt a kapufélen,	0
   Ősz haja, mint felhő, lebegett a szélen.	0
   Homlokában hordá ama nyildarabot,	0
   Melyet a Hunbércnél ütközetben kapott.	0
   Bendeguztól kapta, jó ideje annak,	0
   Azóta nevezik: "a halhatatlannak";	0
   Három ivadékot láta elhullani,	0
   És negyedik öltő immár a mostani.	0
   Ott vigyázza mindég a jövőmenőket,	0
   Vadmacska szemével kisérgeti őket,	0
   Némelyik után a fejét sem billenti,	0
   Másikat szép szóval, nyájasan köszönti.	0
   Mert ha szittya úr jő, Csát, Önögész, Bere,	0
   Avagy Etelének más főfő embere,	0
   Feláll, nem is űl le, míg el nem haladnak,	0
   És utána görnyed a parancsolatnak.	0
   Ám, ha Oresztesz jő, vagy fia (ki végre	0
   Augusztulusz néven űlt császári székre):	0
   Csak vállhegyről nézi a puha rómait,	0
   Fogadja is, nem is, köszönő szavait.	0
   Ellenben, ha gót, vagy alán fejedelmek	0
   A magas kapunál olykor megjelennek:	0
   Odalopott szóval, egy-egy pillantással,	0
   Néha beszélgetnek hosszú hallgatással.	0
   Épen Walamir jött, a gótok királya,	0
   (Másszor volt az! mostan Etele szolgája);	0
   Detre a vitéznek oda nyujtá jobbját,	0
   Nyájasan kérdezték egymás állapotját.	0
   Ama titkos ármányt kezdem énekelni,	0
   Melyet forralának nyugot fejedelmi,	0
   Hogy Etele jármát egy nap összetörnék,	0
   A hatalmas királyt orozva megölnék.	0
   Detre a kezdője, vannak hozzá többen,	0
   Hanem a szász Detre főfő cinkos ebben;	0
   Igaz, hogy Walamir nem volt részes benne,	0
   Távol országból jön gótok fejedelme.	0
   Monda neki a szász: "Bizony könnyű élet,	0
   Fejedelmi ember könnyebben nem élhet,	0
   Ahogy mi, királyok, - mint már én, vagy magad,	0
   Etelének biztos védszárnyai alatt.	0
   "Nincs a mi fejünkön uralkodás gondja,	0
   Koronánk azt csupán díszíti, nem nyomja,	0
   Máskor a szemünket sem mertük behúnni,	0
   Most egyéb dolgunk sincs: enni és alunni.	0
   "Nem félünk hogy a nép ellenünk fellázad,	0
   Csata elveszése nem nekünk gyalázat,	0
   Vagyon országunknak őre, pártfogója,	0
   Minden ellenségtől aki hogy megója.	0
   "És az ütközetben, ha vesztünk, ha nyerünk,	0
   Marad Etelénél egy darab kenyerünk,	0
   Csekély a szolgálat, a tartás királyi,	0
   Korán sem élnek úgy Etele szolgái."	0
   Erre jó Walamir felsohajta elébb,	0
   Szaggatott sohajjal, mint ki hűs vízbe lép,	0
   Hátra-hátra nézett s így felele aztán,	0
   Szemében a könnyet ujjal megfakasztván:	0
   "Ó öreg barátom, mind az isten dolga!	0
   Ki még tennap úr volt, ma már lehet szolga;	0
   Bizony a kerék is mutatja példával:	0
   Egyszer fel, másszor le, forog a talpával.	0
   "Mi tagadás benne: fáj nekem, ha látom	0
   Ülni a kapuban régi jó barátom'	0
   Edekót, vagy téged, vagy más öreg embert,	0
   Akit a nagy Etel házőrzeni rendelt.	0
   "Mi tagadás benne: fáj nekem, virágát -	0
   Nézni országomnak szép fiatalságát,	0
   Mikor, Etelével a had előtt járván,	0
   Hallgatnak szegények, mint az ölő-bárány.	0
   "De ki tehet róla - ki merészel tenni!	0
   Nem mondom, hogy tenni, csak egy szót emelni;	0
   Nem mondom hogy szólni, csupán gondolkodni,	0
   Éjjel a sötétben, álmokat álmodni.	0
   "Ime! neki hódol mind nyugat és kelet,	0
   Urrá tette isten széles világ felett,	0
   És valahányszor csak a lábát kihúzza,	0
   Győzedelmes utját hirnév koszorúzza.	0
   "Most is diadallal tére visszafelé:	0
   Várasok omlanak büszke lába elé,	0
   Mint a fű hogy omlik a kaszás elébe,	0
   Mint gabonaföldön hever a sok kéve.	0
   "Mert soha nem enged, ha mi feltett célja:	0
   Bizonyság közelebb hires Akviléja,	0
   Melyet egyhuzamban három évig űltünk,	0
   Három álló évig hiába kerűltünk.	0
   "Tiz százezeren ott a hunok valának;	0
   Tizből négy jutott már éhségnek, halálnak;	0
   Tábori tüzekként, a mezőben széllyel	0
   Nagy halottas máglyák égtek minden éjjel.	0
   "Etele pedig járt kívül a sáncokon,	0
   Népei romlása esvén neki zokon,	0
   Sem a nyögő panaszt és jajszót hallani -	0
   Sem a szándokától nem birt elállani.	0
   "De midőn a várost egy napon kerűlte,	0
   (Jósok, fejedelmek: mi valánk körűlte),	0
   Ím csudát az isten, bizonyos jelt adott,	0
   Mire a nagy Etel újjal így mutatott:	0
   »Nézzétek, bajtársim, ottan ama gólyát,	0
   Isten akaratja biztos jeladóját:	0
   Érzi, hogy elpusztul Akviléja tornya,	0
   Fiait egyenként a nádasba hordja.	0
   »No azért; e dolgot vévén eszetekben,	0
   Legyetek serények holnap ütközetben:	0
   Mert eljött az idő, és megért az átok:	0
   Porba száll a város, bizony meglássátok.«	0
   "Korán holnap tehát rendelé a serget,	0
   Tízszázezer lótól ugyanannyi nyerget:	0
   Fal köré hányatta iszonyú halmazzal	0
   S meggyújtván - a követ megolvasztá azzal.	0
   "Eltiprá a bástyát, valamint a sarat,	0
   Élő ember ottan, s kő kövön nem maradt;	0
   Odalőn a város, gazdag Akviléja:	0
   Így teljesűl mindég Etele nagy célja.	0
   "Hamar azon földet, mint tűz elfutotta,	0
   Ravenna kapuit lábbal megtapodta,	0
   Hatalma jeléül csak átmene falán;	0
   Ellenben haragját megérezte Milán.	0
   "Haragját Milánó, kegyelmét Kremóna,	0
   Mántua, Pádova és a büszke Róma:	0
   Jól könyörge a pap, a főpap Oroszlán,	0
   Róma fejedelmit őmagával hozván:	0
   »Te, ki mindeneket, úgy monda, legyőzhetsz,	0
   Hírre, hatalomra, kincsre megelőzhetsz,	0
   Múld felyűl ebben is: győzd le tenmagadat!	0
   Szűntesd meg irántunk való haragodat.«	0
   "Monda, és Etele szemét égre veté,	0
   Csodálatos alak onnan fenyegeté:	0
   Egy ősz, papi ember, tisztelendő arccal,	0
   Csikorgatta fogát, éles kivont karddal.	0
   "Melynek is láttára királyi Etele,	0
   Mint valamely gímvad, úgy visszarettene;	0
   Mint az, aki csupán élet és egészség,	0
   Megdöbben ha érzi a halál intését.	0
   "Nyomban megfordítá fékét jó lovának,	0
   Megadá kegyelmét Róma városának;	0
   Onnan külde engem, hogy a hírt meghozzam;	0
   Magam sem tudom, hol késik ilyen hosszan. -"	0
   Igy beszélt Walamir, gótok fejedelme,	0
   Nem tudá, honnét van ura késedelme:	0
   Hogy szerelmi lángja gyúladott szivében,	0
   Kézfogóját lakja tenger szigetében.	0
   Öt éve kerűli szerelem játékát,	0
   Özvegyi bús szive mert gyászolja Ríkát,	0
   Aki örömére Csaba fiát szűlte,	0
   Kiről a nagy isten jós igéit küldte.	0
   Mert az vala egykor neki jövendölve:	0
   Birodalma elvész a semmibe dölve,	0
   Széthull a nagy ország, elzüllik a szittya:	0
   Hanem Csaba végre mind visszaállítja.	0
   És ezért, hogy szive Csaba felé vonta,	0
   Minden fiai közt, születése olta!	0
   És azért, hogy Ríkát, a szélső határig,	0
   Minden hölgyei közt, szerette halálig!	0
   Ott pihen, ott pihen zúgó cser tövében,	0
   Regés Székelyföldön, Ríka erdejében,	0
   Kőszirtja fölébe hives árnyék hajolt,	0
   Csendes álmaihoz danát mormog az Olt.	0
   Magas hegytetőről, Rika vize mellé,	0
   Onták le a bércet, hogy a sírt jelölné,	0
   S hol megállt a nagy kő, oda szállt a völgybe,	0
   Most is ottan nyugszik Etele szép hölgye.	0
   A király pediglen gyászolta halálát.	0
   Nagyszámú nejei kedvét nem találták:	0
   Sem az ifju Észka tündéri szépsége,	0
   Sem a Krimhild asszony ezer mestersége.	0
   De most, visszajövet, Ádria szigetjén	0
   Szemeit a bájos Mikoltára vetvén,	0
   Özvegy üres szíve megeléglé gyászát:	0
   Nem-várt mennyegzővel lepi meg a házát. -	0
   Ravaszúl azonban ílyes feleletre	0
   Nyitá vékony ajkát fejedelmi Detre:	0
   "Sohse' tudj' az ember, mit mondjon, ne mondjon.	0
   Mert, ami azt nézi, bajos az, lám-mondom.	0
   "Öreg cseléd vagyok, nem mostani gyermek,	0
   Nagyapja lehetnék a mai embernek,	0
   Sok esett énrajtam, sok mindent megértem,	0
   Tán az isten azt már nem engedi érnem.	0
   "De te tovább élhetsz, mert idő szerint is	0
   Úgy kívánja már a természeti rend is;	0
   Félek hogy megéred, szomorú példában:	0
   Nem mindíg jó űlni nagy fa árnyékában.	0
   "Jó, ha szép idő van, tiszta, engedelmes;	0
   Záporban, viharban sokszor veszedelmes,	0
   Hamidőn a szél fú, rohan, bömböl, csapkod,	0
   Megnyilik a felhő, dörög, hull és csattog.	0
   "Ótalom nekünk most Etele nagy széke,	0
   Az ő háborúi legbiztosabb béke,	0
   Mint kemény vas abroncs, egyedüli karja	0
   Roppant birodalmát szépen összetartja.	0
   "Jaj! de ha ez abroncs egykor széllyelpattan...	0
   Mert nem lehetetlen, - bár megfoghatatlan,	0
   Mert ki egy világgal kénye szerint játszik,	0
   Az nem földi pornak - az istennek látszik.	0
   "Ámde őt is anyja szerelemmel hordván	0
   Szűlte Bendeguznak, Etel vize partján;	0
   Halandói sorsban enyészet kiséri,	0
   Ott, ahol és akkor, amikor - eléri.	0
   "Úgy lehet, az idő nincs is olyan messze,	0
   Ámbár isten dolga, hogy meddig eressze,	0
   Az emberi elme gyakran botlik, téved...	0
   De különös az a római történet.	0
   "Mert csudálatosan a hármas szám betelt:	0
   Három ízben láttuk megréműlni Etelt:	0
   Egyszer, midőn a szűz, Lekh folyama partján,	0
   Vissza Etel! zúgá, jobb kezét feltartván.	0
   "Másodszor, midőn a Katalón mezeje	0
   Annyi tenger hadnak lőn temető helye.	0
   Tíz király hatalma, tíz nagy ország népe	0
   Jött Aétiusszal a hunok elébe.	0
   "Akkor is Etelhez egy papot vivének,	0
   Mondá a földnépe isten emberének,	0
   Egyedűl lakott az rengeteg vad pusztán,	0
   Éhezett, szigorlott, mindig imádkozván.	0
   "Kinek a szavára Etel úgy megrezzent,	0
   Mint az, kit üres hang álomból felrezzent,	0
   Mint a büszke tölgy, bár tudni hogy le nem dűl,	0
   Egy fejszecsapástól gyökeréig rendűl.	0
   »Ostora istennek! a jövevény szóla,	0
   Kit bűnér' bocsát az földi halandóra,	0
   És adá kezedbe az üldözés kardját:	0
   Tőlem e csatáról kérded akaratját?	0
   »Még nem jött el a nap, hanem el fog jőni,	0
   Melyen birodalmad semmibe fog dőlni,	0
   Üldözés szablyája kiesik kezedből,	0
   Más ember veszi fel, - ne vesd ki eszédből.«	0
   "Így beszélt a jámbor; de meg az áldozat	0
   És meg a nézők is jövendöltek roszat;	0
   S ütközetre híván, nap lehanyatláskor,	0
   Siketebben szólt a nagy tülök, mint másszor.	0
   "Sok ember esett el aznap a két részen:	0
   Négyszázezer bajnok, ha nem is egészen;	0
   A fok, mely alig birt voln' el egy hajszálat,	0
   Szekeret elsodró vérözönné áradt.	0
   "Akkor lőn, hogy Etel, kardját összemérve,	0
   Ráismert ama nagy római vezérre,	0
   Kivel Bendegúznál, apja sátorában,	0
   Nőtt és nevekedett fiatal korában.	0
   "Aétiusz volt az, gyermekkori társa,	0
   Én kapattam őket fegyverforgatásra,	0
   Midőn még a vérem gyorsabban szökellett	0
   S hej! bizony a kard se támaszkodni kellett.	0
   "Mondom tehát, a harc késő éjig tarta,	0
   Egyik fél se győzött, isten úgy akarta;	0
   És a csatamező senkié maradott,	0
   Mint egy préda, melyen két vad összecsapott.	0
   "S Etele, virasztván az egész sereggel,	0
   Táborát övedzé kaszás szekerekkel;	0
   Máglyáját a hunok búsan összerakták,	0
   Tetejében állva, várta a viradtát.	0
   "Nagy halom nyeregből a máglyát rakatta,	0
   Hogy veszély percében gyujtnák fel alatta,	0
   Hanem az ellenség tovaszállott éjjel;	0
   Ő meg így kiálta, büszkén emelt fejjel:	0
   »Csillagok lehullnak, hegyek kimozdulnak,	0
   Megrázkódik a föld, mindenek elmulnak;	0
   Én vagyok Atila, én vagyok imhol a	0
   Világnak pőrölye, istennek ostora!«	0
   "Amint hogy azóta viseli e nevet,	0
   Útja e világban egy diadalmenet, -	0
   Hanem a szerencse isten dolga, mondom,	0
   Földi féreg ember, jobb, semmit se mondjon.	0
   "Mert sohasem tudja, mi követi holnap,	0
   Egy rövid sohajtás élte halandónak,	0
   Verje bár valaki az eget fejével,	0
   Sohase feledje, hogy a földön lépdel."	0
   Így végezte a szász óvatos beszédét,	0
   S döfölé a porba hosszu kardja végét,	0
   Sokáig a földre néztek mind a ketten;	0
   Monda végre amaz, egykissé rekedten:	0
   "Jól beszélsz, öreg, bár, vigyázván szavadra	0
   Fátyolkép teríted azt a gondolatra,	0
   Kíméled is a szót, bő beszéddel élvén,	0
   Ismeretes dolgot hosszan elmesélvén.	0
   "Tudom én, hogy itt sok különféle nemzet	0
   Egy szívvel-lélekkel várja ama percet;	0
   Mert melyik állatnak kedves az ő járma?	0
   S nem visszanyomúl-e a lenyomott párna?	0
   "Azt remélik, hogy majd fiai Etelnek	0
   Rút visszavonásban háborúra kelnek;	0
   Mint bizonyos azon fának elfajzása,	0
   Melynek egy gyökérről ezer a hajtása.	0
   "S jóllehet ő mindnél többre teszi Csabát,	0
   És talán a húnok, tisztelvén a szavát,	0
   Örömest választják helyébe királyul:	0
   Sok minden jöhet még közbe akadályúl.	0
   "Mert a susogó hír azt gyanítja már is,	0
   Nagy akadály lehet ebben Aladár is,	0
   Mivelhogy titokban gyűlöli testvérét,	0
   A kegyenc Csabának szomjúhozza vérét.	0
   "És ez onnan volna, mert talán Krimhilde,	0
   Egy fiát, Aladárt, közjóra nevelte,	0
   Rokoni, vérei, nemzete javára,	0
   Kiket napnyugaton nyom Etele járma."	0
   Felelt erre a szász: "Most hallom ezeket!	0
   Nem jó, ha az ember olyasmit feszeget,	0
   Aminek későbben urát adni nehéz,	0
   Mert bizony feje is könnyen utána vész.	0
   "Hátha már most, teszem, valaki feladna?	0
   S olyan ember kettőnk közül is akadna?	0
   Mert kötelessége hű alattvalónak	0
   Bármit is utána tenni a közjónak."	0
   Walamir ijedten lépett visszafelé,	0
   Tenyerét paizsúl tartá maga elé,	0
   Változott a színe, remegett az ajka,	0
   Heves indulatban ily szó tört ki rajta:	0
   "Áruló! ármányos! aki vén létedre	0
   Madárfogó lépet kensz hamis nyelvedre;	0
   Szép szóval az embert, mint egy bölcs, oktatod;	0
   Tigrisként rohansz rá, midőn megkaphatod.	0
   "Tán nem tudom én, hogy mint a pók a zugban,	0
   Régen szőttök-fontok homályos titokban,	0
   Krimhild asszony, és te, s a többiek itten,	0
   Ármányos lelketek tudja, hogy mit? mit nem?	0
   "Mert, ha súgni-búgni olykor összeűltök,	0
   Mingyárt veszem észre, hogy engem kerűltök,	0
   Mint folyam a sziklát; melyre föl se' mászhat,	0
   Kemény gyökerének alája sem áshat.	0
   "Mert a hit nem szellő: bizony meg is állom,	0
   Hűséggel, tanáccsal uramat szolgálom,	0
   Vérrel és fegyverrel, amikép fogadtam,	0
   Midőn, eskü gyanánt, jobb kezemet adtam.	0
   "Mert megölhetett von': egy ujjal se bánta,	0
   Kisdedeim anyját kegyesen megszánta,	0
   Rám bízta bizalmát, vagyonnal tetőzött:	0
   Remélhet-e ennyit máshol a legyőzött?"	0
   Szóla s menni akart; de, kezét megfogva,	0
   Felelt neki a szász, gúnnyal mosolyogva:	0
   "Bizony, képes volnál, a nagy hűség miatt,	0
   Gyanúba keverni legjobb barátidat.	0
   "Ne cselekedd azt, hé ne adj el bennünket,	0
   Jobb helyre temessed mai beszédünket:	0
   Majd kikél az egyszer, majd fel is nő, tettre:	0
   Mert nem élt hiába ily sokáig Detre. -"	0
   Azzal egyik jobbra, másik mene balra,	0
   Gót Walamir indult a király-udvarra;	0
   Detre is elúnt már űlni kapufelen:	0
   Másuvá gondolta a szász fejedelem.	0
Második ének	0
   Krimhilde	0
   Fordula hát egyet vas-homloku Detre,	0
   Neki lévén az nap gondja őrizetre,	0
   Megszemlélte kivűl a jeles őrhadat,	0
   Mely ott táboroza színes sátrak alatt.	0
   És ha veszen észre csak egy szálnyi hibát,	0
   Megdorgálja, bizony, bárki apja-fiát,	0
   Legyen tiszt, közember, idegen, vagy szittya:	0
   Kemény feddő szóval a porig leszidja.	0
   Onnan pedig indúl a kapun befelé;	0
   Melynek két bálványa egymást úgy ölelé;	0
   Mint ha két hegyi bük lombos tetejével,	0
   Össze lenne fonva bokrétás fejével.	0
   Önegész udvarán vitte végig útja,	0
   Hol e fő személynek márvány fürdő-kútja,	0
   Díszes faragványú sátorai állnak;	0
   Nincs különb lakhelye csupán a királynak.	0
   Mert a főfő kunok udvarai görbe	0
   Rácsozattal veszik a királyét körbe,	0
   S ettől amazokat tér-mező választja,	0
   Melyen kettő ággal foly körül a Zagyva.	0
   Túl pedig e rónán, Zagyva szigetében,	0
   A királyi palánk emelkedik szépen,	0
   Sűrü tornyozattal, recésen faragva,	0
   Ezerféle színű fából összerakva.	0
   Itt legel a ménes, a szép anya-kancák,	0
   Remekbe azokat szűlte egy-egy ország;	0
   Partra jön a csikó, látja magát vízben;	0
   Megriadva fut, fut: - s így tesz gyakor ízben.	0
   Kétfelől az úton, kétfelől a hidon,	0
   Sátrak lengedeznek puha zöld pázsiton,	0
   Messzünnét sereglő követek számára,	0
   Kik ott ácsorognak, Etelére várva.	0
   De a kapu előtt, mely a várba viszen,	0
   Síma gyepes földön, túl a folyó vizen,	0
   Csaba és Aladár, királyi leventék,	0
   Fegyverforgatásban erejök' nevelték.	0
   Számos ifjú van ott, idegen és szittya,	0
   Egy korosabb őket vezérli, tanítja,	0
   Vitéz Odoaker, fia Edekónak,	0
   Lehetne röviden nevezni Odónak.	0
   Nyilazás, lovaglás, kopja, dárdavetés,	0
   Van ezer mulatság, hősi vetélkedés;	0
   Erejét az ifju nem szokta sajnálni:	0
   Buja fű még jobban nő, ha megkaszálni.	0
   S támada nevetség az Oresztesz fián,	0
   Időnap előtti kövér hasa mián,	0
   Melyért Odoáker fogta koplalóra,	0
   Amíg hogy fel nem bír pattanni a lóra.	0
   Most ugyan felmászott, valami nehezen,	0
   Volt is tréfa elég, volt is kacaj ezen;	0
   Bokros lova lábát megcsapkodta Odó,	0
   És monda kajánul: hadd lám, milyen futó!	0
   Farkához rugott az, szűk volt neki a rét,	0
   A lovag elhányta ostorát, fegyverét,	0
   Kantár helyett öllel fogódzott nyakába,	0
   Potrohát szegénynek gyötri gombos kápa.	0
   Aztán ríni kezde, vastag férfi hangon,	0
   Keresé a kengyelt lábbal a cafrangon,	0
   Vérzi a ló hasát lógó sarkantyúja,	0
   Melybe anélkül is hét ördög van bújva.	0
   Mígnem egyszer a ló, Zagyva folyam mellett,	0
   Lerázta nyakából az unalmas terhet;	0
   Legördült a vízbe (nagyobb volt a sárja):	0
   Így lovaglott Róma leendő császárja.	0
   Mindnyájan nevették; hanem a bölcs Detre	0
   Szerzőjét e csínynak komolyan megfeddte;	0
   Azután gyönyörrel a többi játékot:	0
   Csaba, Odó harcát soká nézte még ott.	0
   Aladár azonban állt egymaga félre,	0
   Míg Odót izzasztá ifiabb testvére;	0
   Odamene a szász, megfogá a kezét,	0
   S mutatóujját így kisérte a beszéd:	0
   "Én lehettem ollyan, gyermek-ember lévén,	0
   Apáid honában, kincses Rajna szélén,	0
   Hol anyád ősének állt királyi széke,	0
   Fiatal koromban ott valék, vendége.	0
   "Akkor voltam ollyan, mint jelenleg Csaba:	0
   Kardom egy ifjú csert könnyen kettészaba; -	0
   De azóta sok víz folyt le már előttem:	0
   Fölfelé is, meg haj! lefelé is nőttem."	0
   Aladár a kezét halkan visszavonta,	0
   Detre beszédére ő semmit se monda,	0
   Távolabb huzódott négy vagy öt lépéssel,	0
   S nézte a játékot, mint előbb kevéssel.	0
   Csaba pedig aztán lováról leszálla,	0
   S odavezeté azt, ahol Detre álla;	0
   Bal karját keresztül vette a ló nyakán,	0
   Szép sörénye alatt kézzel lapogatván.	0
   Egyszersmind a jobbot nyujtotta Detrének;	0
   Az öreg, az ifjú összenevetének!	0
   Pej lován, Odó is hamar előterme,	0
   Tette magát szörnyen, mintha neheztelne.	0
   "Ezt ugyan - kiálta - fejemre tanítám!	0
   Mert, ha nem vigyázok, a földre terít ám;	0
   Illik az, így bánni köszönet dijába?	0
   No csak, jótétedért ne várj jót, hiába!"	0
   Így kötődött az, hogy nevessenek rajta,	0
   Hanem Csaba egyet jó nagyot sohajta:	0
   "Könnyű nekem - ugymond - itthon vitézkedni,	0
   Fecske paripámon a szelet kergetni.	0
   "Esztendeje múlt el, nem is egy, de három,	0
   Mióta Etelét, az atyámat, várom,	0
   Hogy csatába vígyen, amikép igérte;	0
   Visszajön, azt mondá, nyolc vagy kilenc hétre.	0
   "S ím! negyedszer nyilt ki a szép új esztendő,	0
   Négyszer jött a gólya elébb haza, mint ő;	0
   Ki tudja, mikor fog ismét hadba kelni!	0
   Mert méltán pihen az, aki megérdemli."	0
   "Sohse búsulj, szolgám!" monda neki Detre	0
   "Nem fog atyád űlni puha kerevetre!	0
   Visszafordul ismét, Honória végett,	0
   Hogy kivíja karddal a szép feleséget.	0
   "Mert a testvérhúga római császárnak	0
   Gyűrüjét küldötte Etele királynak;	0
   Gyűrüjét, szerelmét, szíve gerjedelmét,	0
   Férjeűl ohajtván hunok fejedelmét.	0
   "Aztán meg is kérte a lányt feleségűl,	0
   (Csaba ezt nem hallá arcpirulás nélkűl),	0
   S egybe pedig kérte a nagy ország felét:	0
   Megilleti ennyi hozomány Etelét.	0
   "Nem adá a császár; tudom megsiratja,	0
   Lesz a gyászruhának kelete, divatja,	0
   Sok szűz marad otthon ez egy mátka végett, -	0
   Akkor, a násznéppel, elvisz atyád téged.	0
   "Akkor válik el, hogy Csaba már nem gyermek,	0
   Sőt beillik harcon embernyi embernek:	0
   Apja pedig aztán az első leánnyal,	0
   Megajándékozza gyönge Delilánnal."	0
   Alig ejté az ki szép Delilán nevet:	0
   Paripára pattan Csaba, mint egy evet;	0
   Lova lódul könnyen, sarkalá, hogy menjen:	0
   Az öreg embertől szégyenlette szörnyen.	0
   Ha valaki már most nem is tudja talán,	0
   Megmondom ki volt a szűzi szép Delilán:	0
   Nagy király leánya, káspi tengeren túl,	0
   Honnan reggelente a nap utnak indúl.	0
   Ott lakott egy néptörzs, a neve korozmán,	0
   (Körülbelől annyi, mint török vagy ozmán),	0
   A király e népnek volt hatalmas kánja:	0
   A leány e kánnak szerelmes leánya.	0
   Onnan hozta egykor Etele Csabának,	0
   Megszerette a lányt kedves kis fiának,	0
   Ríka sátorában szépen fölnevelte,	0
   Ríka után gondját viseli Krimhilde.	0
   S az összekelésből már nem múlna semmi;	0
   De Csabának, harcon, próbát kell még tenni;	0
   Akkor ölelheti gyenge testét lánynak:	0
   Ez volt a szokása szittyai pogánynak.	0
   Detre pedig, a szász, ment, fel az udvarba,	0
   Krimhild asszonysághoz, a derék sátorba,	0
   Szép ruhás leventék őrzik a nagy sátort,	0
   Visszarántják egymást, úgy adnak sikátort.	0
   Nem silány hajlék ez, minden ember tudja,	0
   Szellős tág folyosó környöskörül futja,	0
   Síma gyallott fáit messze földről hozták,	0
   Tornyait és kúpját meg is aranyozták.	0
   Nagy terembe lépni, mely derűlt, világos,	0
   Tizenkét sorjával benne karcsu ágas	0
   Felfelé kigyódzik, mint valamely inda,	0
   Kivirágzik feljül a hosszu gerenda.	0
   Merevűl a pallót fedi puha szőnyeg,	0
   Tenyérnyi parasztja sincsen ott a földnek,	0
   Sajnálná az ember megtaposni lábbal,	0
   Ráborulna inkább fényes homlokával.	0
   Tiszta mint a pohár, minden szöge-zugja;	0
   Fala, hogy fából van, szépen elhazudja,	0
   A barna diófa habzik, mint a márvány,	0
   Közte kecskerágó van elhintve sárgán.	0
   A szőke juharnak, piros tiszafának,	0
   Gyenge fonadéki összesímulának,	0
   Vizben a nehéz tölgy feketére ázott,	0
   Belőle a mester nagy gonddal cifrázott.^[*]	0
   ^[*] Itt megszakad a kézirat; de ugyanez ének további folytatásából még	0
   a következő tíz versszak maradt fenn. (Arany László jegyzete.)	0
   "Mert a vad nem sejti, amely tőr megejti,	0
   "Farka elvágását kígyó sem felejti;	0
   Férjednek is ára meglett nem sokára,	0
   Jó testvéreidet híttad lakomára.	0
   "S alájöve Gunter csak nehány ezerrel,	0
   Mind a három király Gernot és Gizelher,	0
   Alá a vad Hágen, így ohajtád régen,	0
   Megörűlt a szíved ennyi szép vendégen.	0
   "Könnyű összeveszni, galibát szerezni,	0
   Lappangó parázsból nagy tüzet élesztni;	0
   Bor a szót kihozta, szó a kardot húzta,	0
   Sok vitéz embernek halálát okozta.	0
   "Ott esének el mind egy erős felházban	0
   Kunok fegyverétől lovagok tíz százan,	0
   S kilencezer szolga, széllyel mindenfelé:	0
   Egy se ment ezekből Rajna vize mellé.	0
   "Kettő vala már csak: Gunter, a tesvéred	0
   És a szörnyü Hágen, ki megölte férjed;	0
   Foglyúl adta isten őket a kezedbe:	0
   Senkire se bíztad, jut-e még eszedbe?	0
   "Lefejezéd őket hosszu véres karddal,	0
   Hurcolád a két főt gyenge női karral;	0
   Fehér könyökidről... hanem elég, elég! -	0
   Az a kard, az a kéz vajjon megvan-e még?	0
   "Mert avval a kézzel könnyű lesz ölelned,	0
   A királyt, ha majdan nyugszol teste mellett;	0
   Ölelned.... elölnöd... mit mondok? - Valóban	0
   Kevés a különbség ebben a két szóban!"	0
   Felelt a királyné: "Mi módon tehetném?	0
   Ily nagy gonoszságra hogyan vetemedném?"	0
   Felelt vissza Detre: "Minden fejedelmek	0
   Mint egy kőfal, állnak a te fiad mellett.	0
   "Ardarik, a tüzes gepida, vezér lesz,	0
   Walamir, a jámbor, én tudom, hogy érez,	0
   Most a hívet játsza, de ha kell a résen,	0
   Én tudom, első lesz a kenyértörésen.	0
   "A többi? a többi - felelek azokról -	0
   Ámbár még kevesen tudnak e dologról,	0
   Mert, noha legtöbben megvan az indúlat,	0
   Nem áll benne a szó, - mint a rosta, hullat."	0
   A hatodik énekből	0
   Földnek adván így a nagy király tetemét,	0
   Tartanak egyszersmind halottak ünnepét,	0
   Mellyet keveházán ősi módra ülnek,	0
   Minden esztendőben egyszer összegyülnek.	0
   Csatamondó Hábor a nagy kőre álla,	0
   Szózatos ajkához isten lelke szálla,	0
   Lebegő ujjakkal megérinti kobzát,	0
   És átfutja szemmel a nép széle-hosszát.	0
   Emlékezik ama legelső tusára,	0
   Keve jó vezérre, Béla, Kadosára;	0
   Kik alatt a hún nép, villogtatva kardját,	0
   Legelőször látta Duna-Tisza partját.	0
   Dunán túllevő rész még Rómának hódolt,	0
   Egy Makrinusz nevű benne helytartó volt,	0
   Sok özön serege, sok gyülevész népe,	0
   Készen várta a hunt, nem jöve elébe.	0
   De borongós éjen bátor Keve átkél	0
   Mind egész hadával Szent Gellért hegyénél,	0
   S megüti Makrínuszt, Tárnok vize táján,	0
   Hamzsabég az a hely most a köznép száján.	0
   Ott esett el Keve, Kadosa és Béla,	0
   Győzött a hun elébb, aztán elaléla;	0
   Most is látni Bata és Hamzsabég között	0
   A sok dombot, hová e had temetközött.	0
   De Makrin is ottan maradni nem mere,	0
   Sebes futamással Lajtán átalkele,	0
   A hunok ellenben, mihelyest üdültek,	0
   Sebes száguldással utána repültek.	0
   És nem messze Bécstől, hol a Húnbérc vagyon,	0
   Megvevék a kölcsönt a római hadon,	0
   Elesett Makrinusz; szász Detre, a társa,	0
   Viseli a nyilat, köz álmélkodásra.	0
   Mondom, ezt a dolgot Hábor emlegeté,	0
   Bendegúzt, az Etel atyját, sem feledé;	0
   S állván sírja felett a három vezérnek,	0
   Szózatos ajkáról zeng az ősi ének:	0
   Hábor éneke	0
   Mért vijjog a saskeselyű,	0
   Mért szállong a turul s ölyű.^[*]	0
   stb.	0
   Így énekle Hábor, estvéli homályban,	0
   Nem érték egészen, de érzék mindnyájan:	0
   Szivöket elnyomta tompán sajgó érzet,	0
   Mire nincs egyéb szó: enyészet, - enyészet.	0
   "A kézirat címlapján fel van írva szép betűkkel:	0
       Csaba	0
       s későbbi írással szomorkás rímnek odavetve:	0
       Marad végkép a'ba."	0
       (Arany László feljegyzése.)	0
   ^[*] (Lásd Arany: Keveháza című elbeszélő költeményét.)	0
   Előhang	0
   Néztem a sötétbe, sötét éjszakába,	0
   Régi elhúnyt idők homályos titkába;	0
   S amint belenéztem, hosszasan, merevűl:	0
   A ködök országa im megelevenűl	0
   És előttem járnak a hajdani képek,	0
   Mint egykor, oly élők, mint egykor, oly épek:	0
   Szög húnfiak, amint súgár lovaikon	0
   Íjat pödörintve futtatnak a sikon;	0
   Vagy kanca tejétől, bornak ha megerjed,	0
   Vídám lakomájok szilaj tüze gerjed,	0
   Felhangzik az ének, a szív ere pezsdül,	0
   S előterem a mult, bústól, örömestül.	0
   Vagy vadra csatázva, s népekre vadászva,	0
   Zendül az öreg kürt zúgó riadása,	0
   A harcbika bömböl, az óriás tülök,	0
   Nyerítnek a lovak hegyezve kis fülök' -	0
   S elvágtat a falka, szélnél sebesebben,	0
   Utána fehér köd, a föld pora, lebben. -	0
   Ott láttam a hősök ifjabb ivadékát,	0
   S feltünni borongó Etele árnyékát,	0
   Nagy messze vetődni a hún temetőre,	0
   Hogy már deli napjok hajlott lemenőre;	0
   Ott barna Csabát, a szőkébb Aladárral,	0
   Etel nagy örökjét kísérteni vállal, -	0
   Míg harc riad, imé! Kelem átkos földén,	0
   Holdfogyton is áll még, mely támada töltén -	0
   S a nemzeti vészből egy marad fen: Csaba,	0
   Csaba, e nagy éjnek bujdosó csillaga.	0
   Merjem-é futtani gyönge fáradt tollam?	0
   Lesz-e erőm írni, ahogy elgondoltam?	0
   Az élet hegyének már tetején állok:	0
   Emelkedtem eddig, ezután csak szállok.	0
   Belátom az ösvényt, melyen ide jöttem,	0
   Derült is, borult is a lejtő mögöttem:	0
   De ami elül van, azt borítja felleg:	0
   Ki tudja veszélyit a lemenetelnek!	0
   Ki tudja, ha lábam mélységre botolván,	0
   Nem jutok-e aljra mielőtt gondolnám,	0
   S nem lesz-e világi pályám köre csonka:	0
   Bevégzetlen élet! bevégzetlen munka!...	0
   Kétséges az útad: ha fogsz lenni, célnál?	0
   Szegény ember, addig hogy el ne alélnál?	0
   Mi emel? mi tart fön? mi sugall? mi biztat?...	0
   Kebelem egy hangja. Követem is aztat.	0
   Egy hang, mely csilingel az égi madárban,	0
   Hogy lerombolt fészkét rakja késő nyárban;	0
   Mely a pók fonalát százszor megfonatja,	0
   Noha füstbe százszor menjen áldozatja;	0
   S mely, hatalmasb szóval, a költőben riad:	0
   "Ha későn, ha csonkán, ha senkinek: írjad!"	0
CSABA TRILÓGIA	0
   Első dolgozat	0
   Alaprajz	0
   Első rész: Etele és Buda	0
   I. Buda király megosztja öccsével az uralkodást.	0
   II. Detre tanácsa.	0
   III. Etele hadba megyen.	0
   IV. Buda várost épít.	0
   V. Etele hazatérte.	0
   VI. Buda halála.	0
   Második rész: Ríka és Ildikó	0
   I. A jóslat	0
   II. Csaba születik. Gyermekkora. Epizód-énekek.	0
   III. A királynék versengése	0
   IV. Ríka halála.	0
   V. Ildikó elűzetik.	0
   Harmadik rész: Csaba királyfi	0
   I. Etele halála.	0
   II. A hunok tanácsa.	0
   III. Ildikó ármánya.	0
   IV. Csaba futása.	0
   V. A titok napfényre derűl.	0
   VI. Csaba megtérte.	0
   VII. A Krimhild-csata.	0
   VIII. Detre ármánya.	0
   IX. Halottak harca. A jóslat értelme.	0
   X. Csaba-íre és A székelyek.	0
   Tervvázlat	0
   A körülményekben rejlő végzetesség által, melyet Detre ármánya	0
   elősegít, Etele oda sodortatik, hogy bátyját Budát megöli.	0
   Nagy tulajdonai s a látszó igazság bocsánatot nyernek neki a népnél,	0
   de az isteni nemesis ily könnyen ki nem engesztelhető. Jóslatot kap,	0
   hogy birodalma el fog enyészni, de az a fia kit még nem ismer,	0
   helyreállítja újra.	0
   Hazaérve megtudja, hogy távolléte alatt egyik neje, Ríka, fiat szűlt,	0
   Csabát. Ez az ismeretlen fiú. Ríka kegyenc nője lesz, mellőzi érte	0
   Ildikót (Krimhild).	0
   Innen irígység a két nő közt, s gyakori versengés. Ríka ennek áldozata	0
   lesz. Etele, féltvén fiát e nő ármányaitól, Ildikót száműzi udvarából,	0
   fiastul (Aladár). Ríkát öt évig gyászolja, egyet sem illet számos női	0
   közül.	0
   Ez alatt történnek nagy hadjáratai, melyeknek csak körvonalai adatnak,	0
   mintegy a háttérben. A leírás otthon, Csaba nevelése körében marad,	0
   hová az apa nagy tettei csak távolból hangzanak. De kiemelkedő a három	0
   intés, melyet e hadjáratban Etele kap:	0
   1. Vissza Etel!	0
   2. A katalóni mezőn.	0
   3. Leó pápával szemben.	0
   Lakodalma Mikoltával. Etelét a rég nem élvezett szerelem jókedvűvé	0
   teszi, még Ildikónak is megbocsát s meghívja lakodalmára. Az el is	0
   jő, de titkos boszúval szivében, s fiát a trónon szeretné látni, mit	0
   már bizonyosnak vélt vala, s mitől Csaba most megfosztotta. Attila	0
   kegyétől távolabb érzi magát, mint valaha. Mikolta a kedves nő,	0
   Csaba a kedves fiú. Nem tűrheti boszúját. Vele a ködsüveg (lásd	0
   Nibelungen), mely látatlanná teszi. Azt tévén fejére, látatlanúl	0
   bemegy a hálóterembe, és megöli Attilát - így a gyanú fiatal	0
   vetélytársán lesz.	0
   A hun-fők meggyőződnek Mikolta ártatlanságáról. Nincs ok, nincs mód,	0
   miért tette volna. Ildikóra sem gondolnak kirekesztőleg: hanem az	0
   idegen vazal királyok összeesküvésétől rettegnek. Félnek, hogy ez	0
   sikerül az első zavarban. Ezért természetes halált költenek, azt	0
   adnak hírül a népnek. De Ildikó merész játékot űz. Hogy fiát trónra	0
   segítse és a Csaba-pártot megbuktassa: e hazugságot fordítja ellenök.	0
   Népgyűlésben vádolja őket, hogy megölték Attilát. Ezért vesztették	0
   el Mikoltát (ki férjével magát önkint feláldozta). A honi pártnak	0
   futnia kell: Zalárd vagy Szoárd, Bulcsu, Torda, a kádár, Csaba, mind	0
   menekülnek. A hunok nagy része, az idegenekkel, Aladár mellé áll,	0
   királlyá teszi.	0
   Aladár azonban és anyja Krimhild még erősebben ülnek az idegen	0
   királyok nyakán. Detre gyanította Etele halála igazi okát, de nem	0
   tudta bizonyosan. Most nyomába jő. Midőn Krimhild Etelét siratni	0
   lejött volt, sebei vérzettek. Ezt látta két asszonya, kikkel rosszúl	0
   bánik Ildikó; tőlük megtudja Detre.	0
   Csaba a számkivetésben szintén megtudta (mert addig eskü alatt volt	0
   titok), hogy atyja erőszakos halált halt, de ki által? még nincsenek	0
   bizonyítékai.	0
   Most Detre adja ezeket kezébe, hogy:	0
   a) Csaba által Aladárt megbuktassa, és a hunokat belharcban	0
   elgyengítse;	0
   b) Hogy így kivívhassa az idegenek függetlenségét.	0
   Csaba tehát visszajő, és boszúra pártot gyűjt Krimhild és fia ellen.	0
   A Krimhild-ütközet. Tizenöt napig tart. Csatán az idegenek hűtlenül	0
   elhagyják Aladárt, Csabához állnak. Győz; de ekkor az idegen népek ő	0
   ellene fordulnak, Detre ármányából. Újabb, elkeseredett harc, Csaba	0
   megveretik. - A harcmező. - Éjjel a sebesült Csabának látomás.	0
   - Halottak harca, melyben a hun egyesűl a gót ellen. - Másnap a	0
   Csaba íre fű segélyével életre költi Csaba sebesültjeit, s megértve	0
   a jóslat igazi értelmét, - visszaindul az ős hazába - Erdély	0
   szélein hagyván a székelyeket. Hadak úta és végül: kilátás a	0
   jóslat teljesűltére, a magyarok bejövetele által.	0
A CSABA-TRILÓGIA ELSŐ RÉSZÉBŐL	0
   Első ének	0
   Átilla és Buda	0
   A mult idők homályán megszólal egy rege,	0
   Mint elhaló mennydörgés, fülembe éneke;	0
   Mint nagy vizek morajját, melytől zúg a vadon,	0
   Vérrel folyó napok bús panasszát hallgatom.	0
   Immár egész Hunország két fő alá juta,	0
   Ketten uralkodának Átilla és Buda;	0
   Országlatuk dicsően és boldogan telett,	0
   Ragyogva mint nap és hold, köz-csillagok felett.	0
   Miként a támadó nap, vitéz Átilla volt,	0
   Mellette Buda fénylett, szelíden - mint a hold	0
   Testvéri jó'karatban egymáshoz éltenek	0
   Hosszú időn keresztül, mint hű, igaz felek.	0
   Lám mert, hogy Bendegúz már vala igen koros,	0
   Tekintetén az évek rozsdája sokszoros;	0
   Fiának a hatalmot, Révának engedé,	0
   S az ősi honba tére, Etel folyam megé.	0
   De Réva gyorsan elhunyt, nem is hagyván magot,	0
   Föl- és letűnni látták, mint hulló csillagot;	0
   Helyére a középső fiú hágott, Buda,	0
   A nép ohajja szárnyon emelte őt oda.	0
   Szólt ekkor Átillához Buda jó fejdelem:	0
   Nehéz sor ez magamnak, jövel s oszd meg velem:	0
   Én majd a pálca lészek, te légy, öcsém, a kard. -	0
   Vesztére lőn utóbb is, mit jó végből akart.	0
   Megoszták a hatalmot, a méltóság jelét,	0
   Buda király öccsének átengedé felét;	0
   Nem gondolá, hogy ezzel saját fényének árt,	0
   Mint láng, ha gyúl a lángról, nem tészen abba' kárt.	0
   Kilenc évig dicsően uralkodának így,	0
   Nem bujtogatta őket áruló és irígy;	0
   Buda király hon űle, mint kasban anyaméh,	0
   S Átilla el-kirajzott a négy égtáj felé.	0
   Zsákmánnyal a köpűbe rakodva tért haza,	0
   Nép-számra martalékot, fölös szolgát hoza,	0
   S a fejedelmi zsákmányt, elosztva kétfelé,	0
   Választani raká mind Buda király elé.	0
   Arany, ezüst, becses kő, gyöngy mint a jégeső,	0
   Nyuszt, hermelin, szövet, mit a perzsa, hindu sző,	0
   Nyájánt barom s arab mén, rakott málhás tevék,	0
   Rabszolga és szolgáló: e volt az osztalék.	0
   Örűlt e szép vagyonnak a jó király Buda,	0
   Nem tudta kincse számát, - alig: hány garmada?	0
   Ellenben öccse, látszott, hogy nem kap a sokon:	0
   Budának külde mindig egy részt ajándokon.	0
   Más részt a hun vezérek, a törzsnagyok között,	0
   Vagy aki hősi tettel harcon különbözött -	0
   Eloszta bőkezűen; és termő fa gyanánt	0
   Kincsét ezer kis ágon hullatta egyaránt.	0
   Ő, mint sas puszta szirten, kevéssel érte be,	0
   Hév-, munka-, éh-, szomjtörő vala, mint gyors teve;	0
   Szerették is hadanként vitézi, nem csoda. -	0
   Im így uralkodának Átilla és Buda.	0
   Második ének	0
   Átilla vadászni megyen	0
   Egyszer, midőn Hunország karját pihenteté,	0
   Nyáját a harci ember békén legelteté,	0
   Átilla nagy parancsot Zoárd vezérre küld,	0
   Hogy a had véres kardját járassa mindenütt.	0
   Miként a kóbor villám, a véres szablya járt,	0
   Nem tudta senki a célt, nem maga se Zoárd,	0
   De, mint vihar szelére a meglapult habok,	0
   Úgy támadának élre a nyugvó csapatok.	0
   Ez nyergel, az lovat fog, amaz sátrát szedi,	0
   Ezt már vasing, amazt vért, sisak, paizs fedi;	0
   Itt még gyül, ott menőben hullámzik egy csoport,	0
   Vonszolva hosszu farkat, a földi lomha port.	0
   Duna-Tisza közé; hol a lusta Zagyva foly,	0
   Mindenfelől az ember tolong, mint hangyaboly;	0
   A Zagyva és a Tarna, mely együvé siet,	0
   Alig győz már italra adni elég vizet.	0
   Térség van e folyók közt, a téren egy halom,	0
   Melynél a Mátratőig nincsen magasb orom:	0
   Átilla most e halmon üté fel udvarát,	0
   Tornyos, tetős, rovátkos palota-sátorát.	0
   És külde jó Budához, Szikámbria felé,	0
   Vadászni hogy lejőne, bátyjának izené,	0
   Múlatni és vadászni, szemlélni a hadat,	0
   Mátrában és a Bükkben megűzni a vadat.	0
   Fel is készűle immár a jó király Buda,	0
   Csupán egy éj halasztá az indulást oda,	0
   De szemeit lehunyván, megnyilt a léleké,	0
   S az álom, melyet láta, minden kedvit szegé.	0
   Úgy tetszett néki mintha öccsével egy vadon	0
   Pusztába' gimet űzne, szilaj vadászaton,	0
   Mikép Hunor s Magyarról az ének hirdeti,	0
   Kikitől eredt a húnok, s magyarok nemzeti.	0
   És - mint az álom szokta, hogy mindent összesző, -	0
   Úgy tetszett néki, mintha nem is ő volna ő,	0
   De mintha öccse Húnor, s ő lenne hős Magyar,	0
   Ahogy regében hallá, hímet belőle varr.	0
   Együtt nagy Ázsiából, sivatag téreken,	0
   Üznek vala gyors gímet, röpűlö méneken;	0
   Kubán folyása mentén a kis vadász csoport	0
   Hajtá a könnyü szarvast, mint szél a könnyü port.	0
   Majd eltünék; Meótisz mocsárai között	0
   A vad, mikép eltünni látunk üres ködöt,	0
   Mely puszta semmivé lesz, alig szemlátomást,	0
   Nem hagyva foltot égen, nem a földön nyomást.	0
   Hogy változék az álom, Meótisznak kövér	0
   Szigetjén megtanyázott vala a két fivér, -	0
   Száz és nyolcad magokkal, mint a dal hirdeti,	0
   Kiktől a hún s magyar nép száz és nyolc nemzeti.	0
   Erdő, mező, lapály, rét, kies völgy és halom,	0
   Piros gyümölcs, madár, hal, szelíd és vad barom,	0
   Minden volt a szigetben: csak egy volt a hiány:	0
   Kiben szivök örüljön, nem volt asszony, leány.	0
   Vadonba, martalékra (az álom így hazud),	0
   Ösméretlen vidékbe vivé őket az ut,	0
   És - mint ha pásztor éjjel az égen hall zenét, -	0
   Hallják el-elcsapódni sípok, dobok neszét.	0
   Majd a berek leányit, fehérlő sátorok	0
   Alatt, vigan találják (mint énekben forog),	0
   Múlatni, férfi nélkül, danolni, lejteni,	0
   Szépségöket egymástól nem igen rejteni.	0
   Mint gyors madár a pillét, hamar felkapkodák,	0
   Nyeregben szűzi testök szívhez szorongaták;	0
   Hosszú hajok bucsúra lengett hazafelé; -	0
   Száznyolc levente közzül kiki párját lelé.	0
   Dúló király leányi ketten valának ott:	0
   Hunor s Magyar rablá el e páros csillagot,	0
   (Azaz, váltott személyben, Átilla és Buda);	0
   Véletlen Átillának nem a szebbik juta.	0
   Erővel a Budáét magának foglalá,	0
   Buda király a szép nőt erősen fájlalá:	0
   "Nem úgy öcsém! kiálta, Hunor se tette azt:	0
   Nem rablá el Magyartól nejét a szép Tavazt.	0
   "De Hajnával beérte, ki néki szűlte Bort,	0
   Kitől hosszan lehozzuk a fejedelmi sort -"	0
   Még szólna, de szívére, mint egy lidércnyomás	0
   Nehézkedett az álom, a szörnyű látomás.	0
A CSABA-TRILÓGIA HARMADIK RÉSZÉBŐL	0
   Első ének	0
   Átilla meghal	0
   A mult idők homályán megszólal egy rege,	0
   Átilla veszedelmét siratja éneke:	0
   A végzetes menyekzőt, a bosszuló fiat:	0
   Egész nemzet bukását ez egy halál miatt.	0
   Lám mert, hogy Etelének hív nője meghala,	0
   Öt évig Ildikóhoz be nem megyen vala,	0
   Öt évig a szerelmet nem ösmeré szive,	0
   Gyászolván Ríka asszonyt, kit Isten elveve.	0
   Szerette Ríka asszonyt, önön szép s jó magát,	0
   Szerette méhgyümölcsét, a szöghajú Csabát,	0
   Dacára Ildikónak az asszonyt kegyelé,	0
   Magasztalván, fiáért, minden hölgyek fölé.	0
   Tudnillik, a jövendő előtte nem titok,	0
   Kimondva rá a jóslat: "Etele bukni fog,	0
   De majd országa romját megépíti Csaba."	0
   Fiát ezér', anyostul, szerette az apa.	0
   Hogy aztán szíve többé nem horda régi gyászt,	0
   Egy szép királyi szűzzel inneple újra nászt:	0
   Mikoltának nevezték. Állott a vígalom:	0
   Hej! nem volt a világon több ily lakodalom.	0
   Huszonnégy koronás fej, kiket megbuktatott,	0
   Tőn az napon körűle fényes szolgálatot:	0
   Ősz Detre is azok közt, Hildebrand, Alarik,	0
   Valamér, Odoáker, Edekon, Ardarik.	0
   Jelen volt a királyné, elűzött Ildikó,	0
   (Krimhilda volna máskép, de tetszősb így a szó);	0
   Hozzá Etelnek nyájas hivó parancsa ment,	0
   Azér, mind udvarostul, a nászra megjelent.	0
   Kétszáz nemes leányból állt a kisérete,	0
   Fejdelmi vér a legtöbb, királyok nemzete;	0
   De háromszázat, ékűl nyert a szép új ara,	0
   Ríkának ugyanannyi volt egykor udvara.	0
   Ott vígan összegyűltek a húnok főbbjei,	0
   Átilla csarnokában, fiai, hölgyei;	0
   Sok rendbeli követség, sok fejedelmi túsz,	0
   Kiktől magas Etelvár gyöngyben s aranyban úsz.	0
   Künn a tábor, hadankint, megűli a gyepet,	0
   Lakván, egész országúl, menyekzős ünnepet;	0
   Mint a Tisza virága, a nép oly számtalan,	0
   S mintha csak egy nap élne, oly széles kedve van.	0
   Délig csatát színlének, kegyetlen harcokat,	0
   Mint álom újrajátszik ímetti dolgokat;	0
   Evés, ivás, dal és tánc, nagy állt be délután	0
   Kivűl a sátorokban s a száztornyú Budán.	0
   Harminc nap a menyekző fog ott eltartani,	0
   Harmincat a herész is utána toldani,	0
   Harmincat a kárlátó: kilencven napra megy:	0
   - Ki mondta volna reggel, hogy nem lesz több, csak egy! -	0
   Hiába küldte Isten csodás intő jelét,	0
   Vakság lepé meg az nap királyi Etelét;	0
   Tompult örömnek adta szivét; se lát, se hall:	0
   Mint legvakabb a hőség, midőn gyűl a vihar.	0
   Hiába hogy ledobbant Turul tátos lova,	0
   Nevetve szól a hírre: "soha bizony! soha!"	0
   Mint feljövő nap, fordult a vígadók felé,	0
   Arany kelyhét mosolygó ajkához emelé.	0
   Éjfél után, hogy eljött az álom ideje,	0
   Benső lakába indult Átilla és neje;	0
   Megbotlott a küszöbben a hölgy, és megpihent:	0
   Akkor sem vette észre Átilla, mit jelent.	0
   Már csendes álom őrzé az élők nemzetét,	0
   Kimérte a halandók gyérebb lehelletét;	0
   Vígságban eltörődve a húnok gyermeki,	0
   Budán és a mezőben aludt immár kiki.	0
   De Ildikó nem alvék, nem ő csupán maga,	0
   Kemény volt egyes ágya, szép bársony pamlaga,	0
   Kést döföl a szivébe halálos sérelem,	0
   A régi bosszu hamvát felszítja fris jelen.	0
   Eszébe jut hazája, távol Burgundia,	0
   Eszébe férje Szigfríd Szigmund dicső fia,	0
   Kit bátyjai (a gyávák!) elárultak gazúl,	0
   Kiért, hogy bosszut álljon, megvált onnan hazúl.	0
   Másodszor Átillának kezét hogyan adá,	0
   Mivel Szigfríd halálát így megtorolhatá;	0
   Meg is torolta szörnyen: nagy volt Budán a baj:	0
   Testvéri ott veszének, s a nibelungi faj.	0
   Eszébe jut hatalma, mely eleinte volt,	0
   Amig Átilla kedve Ríkához nem hajolt;	0
   Eszébe Aladár is, kegyből-esett fia,	0
   Kinek majdan Csabát kell, öccsét, szolgálnia.	0
   Vevé első urának szekrényből fegyverit,	0
   Csókolja, mintha bennük ott volna Szigferid;	0
   Mért is dobá nevét el? s nem halt meg özvegyen?	0
   Azért, hogy Etelének szolgálója legyen?...	0
   Elhunyt férjét ohajtva midőn így rakogat,	0
   Kezibe, most először, a ködsüveg akad;	0
   Szigfríd viselte hajdan, s ha ebbe öltözött,	0
   Látatlanul jön és megy vala ezrek között.	0
   Egy gondolat!... fejére a süveget teszi,	0
   Látatlanul a csarnok felé utját veszi,	0
   S megcsalva könnyü lépte, hol átsuhan, az őrt,	0
   A félvilág urának merít szivébe tőrt.	0
   Töredék az I. énekből	0
   (A 25-65 verssorok, más fogalmazásban)	0
   Jelen volt a királyné, a német Ildikó,	0
   (Krimhilda volna máskép, de tetszőbb így a szó);	0
   Hozzá Etele nyájas, hivó parancsa ment:	0
   Azért, mind udvarostul a nászon megjelent.	0
   Tündérvilágnak hinnéd a csarnokos Budát,	0
   Fény, szin, zaj lelkesíté a nászi palotát;	0
   Benn a király mosolygva, - ruhája dús bibor,	0
   Gyémánt s arany kehelyben előtte drága bor.	0
   Előtte a menyasszony, miként egy napsugár,	0
   Mint tükörrel vetett fény, - táncot libegve jár;	0
   Szépségin összeolvad, szeméremmel vegyest,	0
   A szűz lélek szerelme s a habzó vérü test.	0
   S ülvén királyi székben a vőlegény, Etel:	0
   "Járjad", kiáltja, "járjad, te, kin szivem legel!"	0
   Egyszerre szívja lelke, miből egy is megárt,	0
   Szemével a szerelmet, ajkával a pohárt.	0
   És Ildikó megosztja urának örömét,	0
   Mosolygva szép Mikoltán jártatja kék szemét,	0
   Szelid hunyászkodással urának egyre tölt; -	0
   Hozzá is a király ma nyájasb, mint azelőtt.	0
   Éjfél után a bajnok ágyasházába tér,	0
   Éjfél után a hősek vigalma véget ér;	0
   Sulyát a hosszu napnak növelte hosszú est,	0
   Törődve annyi kéjben, álomra dől a test.	0
   Egy lanyha nyári szellő minden szemet lezárt,	0
   Bágyadva éjt az égről a csillag is sugárt,	0
   Az őrtüzek szunyadnak a palota körül,	0
   Az őr is mind paizsra vagy lóserényre dül.	0
   Ám Ildikó nem alvék, nem ő csupán maga,	0
   Kemény lőn egyes ágya, szép bársony pamlaga:	0
   Kést döföl a szivébe halálos sérelem,	0
   A régi bosszú hamvát felszítja fris jelen.	0
   Második ének	0
   A menyasszony ébredése	0
   Egynémi, vad sikoltás hangzott hajnal felé,	0
   A boltok néma csendjét háromszor átszelé,	0
   Mint éji bús madárhang, mely vészt s halált rikolt,	0
   Midőn a szörnyü tettre fölérze szép Mikolt.	0
   Hallá ezt künn az őrség riadó csapata,	0
   Nyilallásként ez a hír a főkhöz elhata;	0
   Meghallá a kerek föld s az ég, a nagy, örök,	0
   Hogy Átilla király már csak hitvány földi rög.	0
   Mert a világ négy sarka megrázkodott belé,	0
   A csillagok ijedten futkosnak lefelé,	0
   A szolganépek arcán halálszin látható,	0
   S a hun szivek keserve - az nem kimondható!	0
   Legottan, hogy először támadt a riadás,	0
   Zoárd nagy húnvezérhez röpűle híradás,	0
   Bulcsú, Zoárd, a táltos, a kádár megjelent,	0
   Fáklyával e négy fő hun a palotába ment.	0
   Vérében a királyt ők az ágyon ott lelék,	0
   A földön is aluttvér tóval sötételék;	0
   Döbbenve a négy fő hun az ajtóban megállt,	0
   Elgondolhatta bezzeg: csak ember volt tehát!	0
   A hölgy fel sem tekinte, zokogva sírt külön,	0
   Remegvén gyönge teste, mint harmat a füvön;	0
   Nem tűrheté ezt Bulcsu, kivonta pallosát,	0
   Emelte a királyné fejére nagy vasát.	0
   De visszarántva Zoárd: "megállj, embertelen!	0
   Megállj - kiált - ez asszony, nem látod? bűntelen!"	0
   Hogy, mint esett? előbb is akarják hallani,	0
   S Mikolta bátorodván, így kezde szólani:	0
   "Hogy mint esett - zokogta - azt tudnom kellene,	0
   Én voltam a teremben, és senki más, vele;	0
   De mély álomba estem, semmit se mondhatok:	0
   Oh, öljetek meg engem! a vétkes én vagyok.	0
   "Csak azt tudom, hogy egyszer nyöszörgés hallatik,	0
   Az én uram - gyanítám - rossz álmot alhatik:	0
   Felköltsem-é? - kinyújtom és vérbe hal kezem.	0
   Így volt. Egyébre aztán nem is emlékezem.	0
   "Miér' kellett az éjjel álomba esnem így!	0
   Mindég oly ébren szoktam szunyadni és nem így:	0
   Testvéreim között a tenger zöld szigetén,	0
   Király atyám lakában, legébrebb voltam én.	0
   "Hárman valánk testvérek, én, Mirha és Lele,	0
   Mi hárman egy terembe szoktunk fekünni le,	0
   Fekünni, de az álom sokáig elkerült:	0
   Jaj is volt a leánynak, ki tán elszenderűlt!	0
   "Hányszor megloptuk ágyán a szunnyadó Lelét,	0
   Csiklandva pávatollal arcát, vagy kebelét!	0
   Minő játszás, nevetség támadt köztünk ezen!	0
   Éjfél után ha ért ránk álom, nagy nehezen.	0
   "De én nem látom őket, édes testvérimet,	0
   Többé velök nevetnem, játszódva, nem lehet;	0
   Azt kérdenék: Mikolta, hát férjed hol vagyon?	0
   Szegény, miér' aludtál mellette oly nagyon?	0
   "Kinek lennél, Mikolta, e földön már neje?	0
   Miféle gyászt viselnél, Átilla özvegye? -	0
   És e beszéd úgy fájna, úgy fájna majd, tudom:	0
   Jobb nékem is urammal elmenni egy uton!	0
   "Csupán e tiszteséget kérem ma tőletek,	0
   Hogy, bár méltó vagyok rá, most meg ne öljetek,	0
   Hogy Etelét kisérnem önként szabad legyen,	0
   Mint hű özvegy, ki önként ura után megyen."	0
   De Bulcsu, meghajolván a gyenge nő fölé	0
   "Isten az éjet - úgy mond - álomra rendelé:	0
   Nem vagy bünös, királyné - világos ez nekem -;	0
   Ártatlan vagy, galambom; ne reszkess, gyermekem!	0
   "Kár volna még halálra elszánni tenmagad',	0
   Virágjában letörni szép ifjuságodat,	0
   Fehér öled feldulni, mely még nem volt anya,	0
   Melyért még sok szerelmes ifjú sohajtana.	0
   "Ámde, ha véred hull is Etel király felett,	0
   Annál ugyan e földön nem ér szebb tisztelet:	0
   Neveddel a világot betöltöd, mint egy hős;	0
   Örül, mikor dalában említ, a hegedős.	0
   "Rövid az út, királyné, mely visz uradhoz át:	0
   Rövid nap serlegébe töltesz kámot, bozát,	0
   Midőn szilaj csatáktól, vadászattól pihen,	0
   Te, lábához simulva, szolgálod őt hiven."	0
   Igy monda Bulcsu. Erre Mikolta nem felelt,	0
   Könyhullató szemében mosolygás fénye kelt,	0
   Nyujtotta gyenge karját a fő táltos felé,	0
   Magát az áldozatra örvendve szentelé.	0
   És Torda elvezetvén a szép királyi nőt,	0
   Liliom szín fehérbe felöltöztette őt,	0
   S elrejté, hogy ne lássa halandó vizsga szem,	0
   Mig majd a nagy királynak temetése leszen.	0
   Harmadik ének	0
   Zoárd tanácsa	0
   Nem ült ám renyhe gondban Zoárd, a hunvezér,	0
   Siratni gyáva könnyel a tettet rá nem ér:	0
   Előbb is megkerűli a tornyos palotát,	0
   Megnégyszerezve kívül az őrállók hadát.	0
   Aztán sietve külde mind a három kapun:	0
   Buda körül hogy állna, mint egy erdő, a hun,	0
   Fegyverben éj- s naponta, lóháton a nyereg,	0
   Így várja bé parancsát a fennálló sereg.	0
   Egyszersmind a kiáltók kiáltsanak jelet	0
   Egész birodalomban, mint a gyors képzelet:	0
   Hogy mindenik szabad hún, fő, vagy köznép legyen,	0
   Legott gyűljön hadastul a rendes gyülhelyen.	0
   Tudnillik ezt először Átila rendelé	0
   Hosszú láncban kelet, dél, éjszak, nyugat felé,	0
   Hogy ember ember ellen, mint őrszemek sora,	0
   Budától a határig ne szűnne meg soha.	0
   Mint hancsik a mezőben, áll egy-egy híradó,	0
   Amennyire kiáltás ereje hallható,	0
   És mint kakas, szomszédját ébresztve a falun.	0
   Adá tovább a jelszót egymás között a hun.	0
   Zoárd pedig azonnal a palotába tért,	0
   Ottan lelé a kádárt s kemény Bulcsu vezért.	0
   Ősz Torda is belépett; döbbenve álla meg,	0
   Mintha urát először most látta volna meg.	0
   De Bulcsu a vértóban, melytől az ágy setét,	0
   Megforgatván szemének gyilkos tekintetét:	0
   "Mit habozunk", kiálta, "vagy meddig habozunk?	0
   Ha nincs erőnk segítni: van rettentő boszunk!	0
   "Egy, ami én előttem világos, mint a nap:	0
   Hogy ezt nem hún, szabad vér, - ezt tette szolga, rab;	0
   A hún, kicsinye nagyja, szerette Átillát,	0
   Imádva, mint az Istent, nem félve, mint nyilát.	0
   "De sunnyogó királlyal e vár mindig tele,	0
   Rájok nemes kegyelmét pazarlá Etele:	0
   Ez a hálája, itt van! ez a jutalma, lám!	0
   Ó, nagyszivű királyom! beh mindég gondolám!	0
   "Ki fogja megtorolni méltóan estedet?	0
   Vérrel beundokított fejdelmi testedet?	0
   Szemed fényes hatalmát, mely már sötét, hideg?	0
   Vitézségét karodnak, mely már szakadt ideg?	0
   "De, ami bosszuállás hatalmunkban vagyon:	0
   Igaz torod megűljük az idegen fajon;	0
   Mind bűnös a fakó szem, és mind a szőke arc:	0
   Vér van köztünk s közöttök, élet-halálra harc!"	0
   Így szóla Bulcsu. Erre felelt agg Torda bölcs:	0
   "Megillet-e nemes bú téged vezéri hős?	0
   Mindegyik hun szivéből szóltál - s azon felyül	0
   Etel királyi húgát, Arát, birod nejül.	0
   "De tudja Isten, hogy lesz. Kettős az a dolog,	0
   Ha egyfelől tekintem - vagy arra gondolok -	0
   Ó! mindenkép halálos nekünk ez a halál:	0
   Elromlunk, nemzetestűl, ha a jóslat megáll."	0
   Itt elhagyá zokogva s nem szólhatott az agg,	0
   Rázkódván ősz szakála, mint ki szörnyen kacag;	0
   Megütközve tekinté mind a három vezér:	0
   Minő jóslat - kiálták - az, amiről beszél?	0
   "Midőn elhunyt - viszonzá - a jó király, Buda,	0
   Öccsével, Átilával történt ilyen csuda:	0
   Egy szép kies mezőben verette sátorát,	0
   Kisded halom högyé, mint fejdelmi koronát.	0
   "Akkor volt ez, hogy Isten csodás kardját lelé,	0
   Mely kezdetben jövendő hatalmát jelelé;	0
   Majd bátyjáról gonosz hirt lehete hallani -	0
   És a király megindult világ-hódítani.	0
   "Övé volt már az éjszak, övé a napkelet,	0
   Indúla fegyverével megbirni a delet:	0
   Görög földjére ronta, mélyen nyomult belé,	0
   Ott, mondom, egy mezőben tanyáját emelé.	0
   "Arannyal volt a bársony hímezve gazdagon,	0
   Maga a sátor állott vert arany rúdakon,	0
   Gyémántos foglalóit szorítá érc-csavar:	0
   Nem egykönnyen birá azt feldönteni vihar.	0
   "S im hirtelen - nem ingott se fű, se falevél,	0
   Déli álmát szunyadta minden fuvóka szél,	0
   Elfúladt a hőségben az ég lehellete,	0
   A legkisebb pehelyszál békén pihenhete;	0
   "S egyszerre, ím, a sátor, derült, fényes napon,	0
   Mint sokszinű buborék eltűnik a habon, -	0
   Egyszerre csak leroskad Etele sátora,	0
   Hogy ollyat földi ember nem látott még soha.	0
   "Remegve a hatalmas nézett az ég felé;	0
   Nagy gazdag áldozattal Istent engesztelé:	0
   De nem csapott fel a láng merészen, könnyedén,	0
   Mint sárkány mászott a füst a föld felűletén.	0
   "Egyszersmind Isten akkor súlyos igét ada:	0
   »Hogy elvész mind személye, országa és hada;	0
   Csupán egy, kit nem ismer, élő fia pedig, -	0
   Az megmarad, s hatalma ujan emelkedik.«	0
   "Most a rettenhetetlen, hallván e jós igét,	0
   Döbbenve forditá meg hadrontó seregét,	0
   Győzelme fele-utján megtére; ám jövet	0
   Száguldva ért elébe hazulról egy követ.	0
   "Örömhirrel köszönt be, (Átila is vidult):	0
   Királyné, Ríka asszony hogy már megszabadult	0
   Egy szép fiúval. Ez lőn a megjósolt Csaba,	0
   Kit, fiai közül, még nem ismert az apa.	0
   "De többé mégse hallók nevetni Átilát,	0
   Hordozva nagy szivében a végzetek nyilát;	0
   Csabára láttuk néha kissé mosolygani. -	0
   Azonban ujra indult világhódítani.	0
   "Háromszor még azontul, hogy e jóslat kele,	0
   Érezte Isten ujját megdöbbent kebele:	0
   Egyszer a Lek vizénél, hol ama csoda-nő	0
   »Vissza, Etel!« kiálta, - s nem mert átkelni ő.	0
   "Másszor, hogy Katalonnak mezején folyt a vér,	0
   Hömpölyge gyászos árján ember, ló és szekér;	0
   Nyeregből ott magának máglyát emeltetett,	0
   Azt híve győzelmében, hogy már legyőzetett.	0
   "Harmadszor, Róma ellen hogy vitte harc-vasát,	0
   Tőbül kivágni készűlt a világ városát:	0
   De kardos ősz, csikorgva, fölötte megjelent,	0
   S megtérve a kapuktól, Átila visszament.	0
   "Ó, mondom én, halálos nekünk ez a halál!	0
   Ím bételik a jóslat - nagyon, nagyon talál:	0
   Itt fekszik a bizonyság -" tovább nem szólhatott,	0
   Ősz Torda nagy keserves sírásra fakadott.	0
   Mint nyári lanyha esső, szeméből folyt a köny	0
   Aláperegve tisztes szakálán, mint a gyöngy;	0
   Hallgatva jó-sokáig a három fő hun állt,	0
   Búsan hol egymást nézve, hol a nyugvó királyt.	0
   Végre szavát emelve Zoárd főkapitán	0
   Fölegyenesödék, mint növény a vész után:	0
   "Mit ér a bánat," ugymond, "vagy dőre lobbanás?"	0
   Istené a jövendő, emberé a tanács.	0
   "A megtorlást bizonnyal ohajtja mindegyünk:	0
   De vajh mikép nyomozzuk? és boszút kin vegyünk?	0
   Mert egy-két tolvaj szolga halála itt kevés:	0
   Nagyobb dolog van itten, nagy összeesküvés!	0
   "Megvallatám az őrsöt: mind olyan, mint a vak:	0
   Bejőni vagy kimenni senkit se láttanak;	0
   De bár, teszem, kerülne egy-két gaz cimbora:	0
   Ez-é nagy Átilának méltó boszú-tora?!	0
   "Ez-é a visszatorlás, mit szelleme ohajt?	0
   Mely égi sátorában kiengesztelje majd?	0
   Ó, vérnek itt özönnel áradni kellene,	0
   Mégsem vón' megtorolva Átila szelleme!	0
   "Nem mint bajnok, dicsően, esett el a csatán,	0
   Nem nyúgodott le, mint nap, piros vénség után,	0
   Orozva, böcstelen tőr ejté meg a királyt:	0
   Méltóan ki torol meg ily méltatlan halált!?	0
   "Talán hogy bűnös a gót, és mind a szőke arc:	0
   De jaj! vesztünkre válna most egy belföldi harc:	0
   A hun szivét lesujtá réműlet és iszony:	0
   Hamar fejünkre telnék ama jóslat bizony!	0
   "S én nem tudom, ha népünk, hallván az igazat,	0
   Hogy így bukott el a hős, mint véres áldozat...	0
   Én nem tudom, mi lenne. Árúló aki fél:	0
   Mert lám a fű is hajlong, bárhonnan fú a szél.	0
   "Ha elfogy a nap és hold, vagy a föld méhe reng,	0
   Megbódul a közember, feje mingyárt kereng,	0
   Bujtó temonda támad, zavargás, pártütés:	0
   Mit nem csinálna köztük egy ily villámütés!	0
   "Talán épp' erre várnak az összeesküvők,	0
   Zavarosban akarván halat fogdosni ők;	0
   De már kezemben a fék, az összes hadi rend:	0
   Alig - mondom - merényök ha késő nem leend.	0
   "Siessünk hát betöltni a végzet nagy szavát:	0
   Királlyá tenni gyorsan távollevő Csabát,	0
   Számára én az ország hatalmát fölveszem,	0
   S ha megjön tenger elvből, kezébe leteszem.	0
   "De négyünk közt maradjon eskü alatt titok,	0
   Hogy Etelét galádul végzé ki orgyilok:	0
   Így mind a hun kevésbbé ijed meg és haboz,	0
   S nem tudva mire vélni, megretten a gonosz.	0
   "Azt költsük, hogy szivében felpattanván az ér,	0
   Álmában elborítá lehelletét a vér;	0
   Könnyű lesz eltörölnünk a gyilkosság jelét,	0
   Megtisztelvén sebekkel dicső nagy Etelét."	0
   Mindnyájan ott helyeslék amit Zoárd beszélt,	0
   Dicsérve szép szavakkal a gondos hun vezért,	0
   Véresküvel a titkot őrizni fogadák:	0
   Vérök az Átiláé közzé lecsorgaták.	0
   Legyen tanúja, mondák, amely éltet, az ég,	0
   A fáklya, mely kezökben sugáros fénnyel ég,	0
   A tiszta áldozat-víz, mely ott edényben áll,	0
   A föld, amelynek porába majdan Etele száll;	0
   Hogy, mint a puszta légben a szózat elenyész,	0
   Tűz által a veszendő, füstbe, hamuba vész,	0
   Mint vizben elmosódik minden salak, szemet,	0
   S a néma föld felejti, mit gyomrába temet:	0
   Úgy törlik el bizony, a titok minden szavát,	0
   Felőle értesítni úgy nem fogják Csabát,	0
   Nehogy boszúra keljen apáért a fiú,	0
   Nehogy romlást okozzon egy belső háború.	0
   Erre ősz Torda táltos, meg a kádár Szabolcs,	0
   Etel sebét lemosták, fehérre mint a gyolcs;	0
   Forrás vizével a pap öblinté szennyeit,	0
   Hozzá, mint hegyi csurgó, csurgatván könnyeit.	0
   Negyedik ének	0
   Átila terítőn	0
   Immár az áldott szép nap feltünt, a szín-adó,	0
   Világot ékesítő, sötétség oszlató,	0
   Búbánat üldözője, halandók öröme,	0
   Sziv-lélek bátorító, az égre feljöve.	0
   De a hunok szemében fénye halotti gyász,	0
   A szép kies világot borítja sárga máz,	0
   Mint napfogyatkozáskor, idétlen félhomály;	0
   Búsan szédelgenek, mint pásztor nélkűli nyáj.	0
   Gyűl a királyi lakhoz tengernyi népözön,	0
   Áradva minden utcán, térhelyen és közön;	0
   Elképedt arccal egymást alig hogy ismerik;	0
   Csend vagyon: a közös jajt említni sem merik.	0
   Egyszerre most Zoárd a kaput felnyittatá,	0
   Fekünni a királyt benn sok ember láthatá,	0
   Láttára tompa jajszó, nyögés keletközött,	0
   Tovább-tovább morogván a tenger nép között,	0
   Zoárd pedig siratja Etelét hangosan,	0
   Mint egy sívó oroszlán, üvölt magánosan;	0
   Karddal megvérzi arcát, elmetszi fürtjeit;	0
   "Ó, én uram, királyom, miért fekszel te itt?	0
   "Avagy miért nem inkább sebekkel a csatán,	0
   Mint illik a vitézhez erős harcok után?!	0
   Miért hogy csöndes éjjel szakadt, meg vér-ered?	0
   Egy karcolás sem érte vitézi kebeled?	0
   "Ne menj az ős elődök dicső honába így:	0
   Hunorhoz és Kevéhöz sebet mutatni vígy:	0
   Fogadd gyarló kezünktől ezt és még egyszer ezt..."	0
   Szól s a király szivébe hegyes acélt ereszt.	0
   Ősz Torda nem különben és Bulcsu, a derék,	0
   Átila barna bokros mejjét átalverék,	0
   Vérkönnyel tele sírták a holt sebek helyét,	0
   Így eltörölve szépen a gyilkosság jelét.	0
A CSABA-TRILÓGIA ÚJABB ALAPRAJZA	0
   Első rész: Buda halála.	0
   I. Buda megosztja öccsével az uralkodást.	0
   II. Detre tanácsa.	0
   III. A tanács visszafelé.	0
   IV. A vadászat.	0
   V. Folytatás.	0
   VI. Rege a csoda-szarvasról.	0
   VII. A követség.	0
   VIII. Etele álmot lát.	0
   IX. Isten kardja.	0
   X. Etele hadba megy.	0
   XI. Buda várost épít.	0
   XII. Buda halála.	0
   Második rész: Ildikó.	0
   I. Isten igazsága.	0
   II. Csaba születik.	0
   III. ?	0
   IV. Keveháza.	0
   V. Isten itélete.	0
   VI. Ríka halála	0
   VII.	0
   VIII. Csaba nőszül.	0
   IX.	0
   X.                        1. Lech.	0
   XI. Három intés: 2. Katalón.	0
   XII.                     3. Róma.	0
   Harmadik rész: Csaba királyfi.	0
   I. Etele király meghal.	0
   II. A vezérek tanácsa.	0
   III. Terítő.	0
   IV. Krimhild Etelét siratja.	0
   V. Szoard futása Csabával.	0
   VI. Krimhild "menyegzője".	0
   VII. Detre csínja.	0
   VIII. Csaba megtér.	0
   IX. A "Krimhild ütközet".	0
   X. Detre ármánya.	0
   XI. Az ütközet vége.	0
   XII. Halottak harca.	0
   XIII. Csaba Etelközön.	0
   XIV. Csaba hagyása.	0
   XV. Hadak úta.	0
CSABA TRILÓGIA	0
   (UTOLSÓ DOLGOZAT)	0
   A TRILÓGIA MÁSODIK RÉSZÉBŐL	0
   Első ének	0
   A jóslat	0
   Elvérzett Buda hős, Etele kezétül,	0
   Etel arany székén már kénye szerént ül,	0
   Növekedik gyorsan országa, hatalma,	0
   Mint téli eséskor hó mezeje s halma.	0
   Most is, hogy oda járt déli vizek táján,	0
   Ádria bősz tenger sziklás karimáján.	0
   Mind népeket onnan s nyájakat elhajta,	0
   A bizánti császár ám busuljon rajta.	0
   Mivel akit igért nem küldte adóját:	0
   Mutatá császárnak keze nyomtatóját	0
   S megizené neki, hogy ez a kisújja,	0
   Rettenetes lész majd annak egész súlya.	0
   Onnan hogy megeredt, már hazatérőben	0
   Ősz aggot eléje hoztak az erdőben,	0
   Ki magát mondotta isten emberének,	0
   Bizonyt a rabok is mellette tevének,	0
   Hogy ez a híres jós, ki e földet lakja,	0
   Hite nem bizánti, hanem bálvány papja,	0
   Búvóhelye barlang mind nyári és téli,	0
   Jár hozzá a népség, imádja, mert féli.	0
   Noha senkit nem bánt, jóslatban sem hazud,	0
   Vígasztja szelíden a nehéz panaszút;	0
   Adományt nem hajszol, de - mi szükség - elvesz	0
   Testi ruházathoz, testi eledelhez.	0
   Ezt hogy a királynak unszolák eléje,	0
   Különös volt látni ó gyapju zekéje,	0
   Mely aláfolyt sarkig, tiszta, de sárgulva	0
   Festetlen fehére hosszas idő múlva.	0
   Ősz haja mellestül betakará vállát	0
   Vegyítve fakóbban nagy ezüst szakállát,	0
   Kezébe' fehér bot, s a tetején ennek	0
   Szalagos babér dísz, pártája istennek.	0
   Ott, hajtva királynak fejet illőn s térdet,	0
   Így felel a szóra melyet a hős kérdett:	0
   "Ki vagyok? - Bízom, hogy nem Etele rabja,	0
   Hanem az ó isten dalnoka és papja.	0
   "Amaz istené, kit látsz faragott míven	0
   Feszíteni húrját lanton avagy íven,	0
   Ki jóslatot zenge sok ezer öltőnek,	0
   Mely bölcsebb vala, mint akik ez'tán nőnek.	0
   "De hatalmas ő még! - s Bizánt ha bolondúl,	0
   Bizánt lakol érte, ő vele nem gondol...	0
   Sőt gondol erősen: bűnteti; már kezdi,	0
   S talán Te vagy a kar, mely által elveszti.	0
   "Hanem én a szókat igazítom rendre,	0
   Nem felelek hosszan rövid kérdésedre;	0
   Parancsodat várom, kegyelmedet kérem,	0
   Nehogy az istenség megboszúlja vérem."	0
   Monda Etel: "Csínján!... istened egy árnyék,	0
   Magad egy hang volnál, ha én abba' járnék:	0
   Hallám s nincs. De megóv, ha mi óvhat, téged:	0
   Bendeguz atyámra mutató vénséged.	0
   "Hanem itt tégy próbát jósi tudományból,	0
   (Mert jóslatom immár vagyon isten-szájból):	0
   Mint lesz birodalmam lefolyása, vége?	0
   Lássam, az istened igaz istenség-e?"	0
   Mind a körülállók mosolyogtak erre,	0
   Szánva tekintének az öreg emberre,	0
   Tudván hogy Etel már Isten kardját birja,	0
   Kirül a világfán jós íge van irva.	0
   Mint szarvas, ebektül ha vagyon űzőben,	0
   Tekingete oldalt, hátra is elsőben	0
   Az öreg, s válasszal késik vala nyelve;	0
   Megszólala végre karját fölemelve:	0
   "Sorsát a hatalmas ne hívja ki, kérdvén:	0
   Sokszor a bal végzet hever isten térdén	0
   S ott marad, ameddig boszura nem költi	0
   Bűn, s emberi vak dölyf, mely az elmét tölti.	0
   "Birodalmak sűrűn támadnak, enyésznek,	0
   Hamarább, ha gyorsan növekedést vésznek:	0
   Netalán a jóslat teneked sem kedvez...	0
   Ragaszkodom inkább adott kegyelmedhez."	0
   Etele azonban akará hogy hallja,	0
   Mit zeng sorsa felől hamis isten dalja;	0
   Mire az ősz fürtét köntöse szárnyával	0
   Befedé, s könyörgést mormola hangjával.	0
   Mint betakart méhkas, zúg vala, mig dallá	0
   Lett végre a zsongás. Etele meghallá,	0
   Mert kis kora óta érti a jós nyelvét;	0
   S így vette dalának röviden értelmét.	0
   Hogy nagy birodalma elenyész holtával,	0
   De helyre megint áll az idő folytával,	0
   Fia, kit nem ösmer, bár vagyon életben,	0
   Fogja fölépítni. Ez van a végzetben.	0
   Etel ingerűlten kacagott fel rája	0
   S így szólala: "Hazudsz, hazug isten szája!	0
   Fiam egy sincs akit vonásrul vonásra...	0
   Hogy' véd meg a máglyán istened, ám lássa!"	0
   S inte, parancsolván hogy hátra vezessék. -	0
   Nyomban Etelvárról juta ám követség,	0
   Jelenteni, hogy lett Isten ajándéka	0
   Fiugyermek, akit szült asszonya, Réka.	0
   Réka, feleségül amaz Ilda mellé	0
   Kit vőn, mikor ennek gőgjét megigenlé,	0
   S hogy udvara közt mind visszavonást szított,	0
   Szíve melegjéből leve kitaszított.	0
   S hozta szerelmében, díszül az udvarnak,	0
   Keleti országból leányát Magyarnak,	0
   Ki vala ös honban magyarok királya;	0
   Réka az új hitves, ennek egy-leánya.	0
   Ete, Bulcsu fia, a követség élén	0
   Megszólala most, nagy főhajtva beszélvén:	0
   "Öröm és dicsőség Etele királynak!	0
   Fénye le ne szálljon soha is napjának.	0
   "Mert a királyné, kit hagya édes terhben,	0
   Megszűlte fiát már - fiat első szerben -;	0
   Virágzik Etelvár ragyogó örömtül,	0
   Áhítja királyát látni szembe - szemtül.	0
   "Jer azért, lásd arcát az új csecsemőnek,	0
   (Mindenki tiéddel vallja egyenlőnek),	0
   S nevet neki válassz névinnepet űlve,	0
   Melyre a hír majdan koszorúit tűzze!"	0
   Etele a választ megadá, mint kellett,	0
   De belül megdöbbent ám az öröm mellett:	0
   "Ez az ismeretlen!" villana eszébe	0
   S egy percre sötéten elkomorúlt képe.	0
   Majd rendele dús tort vendég követeknek,	0
   Kincses ajándékot vinni a betegnek:	0
   Sok római ékszert, arany-ezüst marhát,	0
   Kit hoza a földről, hol ma lakik dalmát.	0
   De mikor sátrába bevonúlt estenden,	0
   S megvárta előbb, míg néma leend minden.	0
   Pillogva a tábor-tüzek amint múltak,	0
   S a mennyégnek örök csillagi felgyúltak:	0
   Küldé izenettel sátori szolgáját,	0
   Hogy látni akarja öreg jós orcáját,	0
   Hogy vele négyszemközt valamit beszéljen	0
   Bántása ma nem lesz, biztassa ne féljen.	0
   Hamar az ősz megjött s utalák menten be;	0
   Etele komoran állott vele szembe	0
   S elnézte sokáig tiszteletes arcát,	0
   Melyen az indulat nem jelölé harcát.	0
   Megszólala végre: "Öreg, akit adtál	0
   Jóslatot, egy ízén még sem hazudott, áll;	0
   De felelj, hol vetted? igazán az égből?	0
   Vagy sejtve koholtad régi bölcseségből?"	0
   Erre a jós: "Tiltja istenem és nyelvem,	0
   - Válaszol - ily szókra, vallatva, felelnem.	0
   Mert jósol az isten, kik hozzá folyamnak:	0
   De nem enged földi kényszer hatalomnak."	0
   Etele ily bátor feleletre nem várt,	0
   S habozék: kardjával döfje-e le mindjárt,	0
   Avagy oly kegyelmét hozzája mutassa,	0
   Melynek amaz hírét messze ragyogtassa.	0
   Szólt végre szelíden: "Öreg, elbocsátlak,	0
   Légy papja tovább is faragott kőbábnak,	0
   De ne ámíts pénzért, tudva hamis hittel;	0
   Ím ez arany kincs, légy vele boldog, vidd el."	0
   "Kincse az istennek - felel a jós - hajdant	0
   Vala templom-számra; most lakhelye barlang,	0
   Maga is papja is, üldözve, szegények:	0
   Adományod nélkül, nagy király, megélek."	0
   Etel ámulásban szemeit felvonta,	0
   Beszorítá öklét s meg kinyitá, mondva:	0
   "Élj hát öreg; ímhol visszaadom élted."	0
   S szabadon ereszté a lángra itéltet.	0
   Második ének	0
   Detre udvarlása	0
   Lassan Etelvárnak seregét mozdítja	0
   Etel, hova megtér diadalmas útja,	0
   Kit előbb bátyjáról hívtak Budavárnak;	0
   Lakhelye ott van most Etele királynak.	0
   Kő vala ott minden (mer' a város régi):	0
   Tornyos paloták nagy kevély düledéki,	0
   Oszlopok és ívek, folyosók, tornácok,	0
   Márvánnyal kirakott feredő források.	0
   Bástyafalak kívűl szegik vala körbe,	0
   Kapuréssel itt-ott ugyan átaltörve,	0
   Kit Etel jobb karba hozatott, hogy székét	0
   Odatette, - hajtván munkatevő népét;	0
   Kik követ a mésszel forrasztani tudnak,	0
   Ácsolni a sziklát, verni vasat rúdnak,	0
   Mind az aláhódolt országa lakóit,	0
   Hozzájok a maga ügyes faragóit;	0
   Hogy palotát néki s mind a királynőknek	0
   Rakjanak, és házat körül a hún főknek;	0
   Kívül legyen érc s kő fala, csúcsa, tornya,	0
   De belül faragcsált mívü a cikornya.	0
   Minden rekesz és fal belül áttöressék,	0
   Hogy fa faragványnak légyen nagy üresség,	0
   Hova termet, ágast, folyosókat ácsok	0
   Tanúlt keze véssen, mint régi szokások.	0
   De bent is azonban, hol nem vala már rom,	0
   S meddig a szem ellát kívül is a váron:	0
   Hunok apró sátra környöskörül álla,	0
   Mindé, ki Etele udvarán szolgála.	0
   Onnan Etelvárból király hazajöttét	0
   Egyszerre az ország szélire meglőtték	0
   Nyilasok, kik voltak állatva ki rendre;	0
   Vala ez intézet harcra, védelemre.	0
   Hogy, mennyire íjász lőhet erős karral,	0
   Fentálljanak éj- s nap, láncolatos sorral,	0
   Katonák észak-, dél-, kelet és nyugotra,	0
   Figyelve körösleg minden állapotra.	0
   És, ha mi zendűlet esik a határon,	0
   Hírt róla tegyenek, röpülő nyílszárnyon,	0
   Vagy Etel parancsát váltva tovább vessék,	0
   Könnyü írott hártyán vigye nyílsebesség.	0
   Nappalra ez a rend; éjet-szaka tűzjel:	0
   Adni tovább messze lobogó nagy tűzzel,	0
   Ha veszély ott künn s új háború gyülekszik	0
   Vagy tág birodalmán valahol fellegzik.	0
   Így, mint heverő pók, mely szálait őrzi,	0
   Hálója rezgését Etel is megérzi,	0
   Legyen az ellenség, vagy akadt zsákmánya;	0
   Vala ez intézet maga találmánya.	0
   Fel hát eme hírre mind gótok, alánok,	0
   Szürr, herül és lombárd idegen királyok	0
   Jöttek Etelvárra Etelét szolgálni,	0
   Otthon fejedelmek, itt az ő szolgái.	0
   Ünnepet a király, fia örömére,	0
   Hagya hadjátékot s lakomát négy hétre,	0
   Azalatt vendéglé mind a hunok nagyját,	0
   Mind szolga királyok tarka egész hadját.	0
   Ott vala ősz Detre, fejedelmi garral,	0
   Uralni urát mind az egész udvarral,	0
   Úgy szint' Odoáker, Ardarik, Alárik,	0
   Valamir, - akikből egy-egy király válik.	0
   Detre alázattal végzi vala tisztét,	0
   Elnyomva szivében ama régi büszkét,	0
   Mikor Etelének kengyelt fogni kellett,	0
   Vagy állani hátul arany széke mellett.	0
   Mert rettegi vala Etele gyanúját,	0
   Hogy Buda részén a követ együtt fúják	0
   Ő és az idegen többi fejedelmek,	0
   Csak tőrnek alítá az adott kegyelmet.	0
   Maga is hát hűbbnek egyre magát színlé.	0
   Hosszú türelemre társait is inté	0
   Biztatva, hogy el kell jönnie a napnak,	0
   Mely szabadúlást hoz valamennyi rabnak.	0
   Ildába reményét azelőtt vetette;	0
   Hanem Ilda férjét igazán szerette,	0
   S Aladárt ohajtá királyi utódnak,	0
   Nem, hogy alá essék szolgául a gótnak.	0
   Boszuját Szigfrídért se' feledte még el,	0
   Sőt várja kitartó női reménységgel,	0
   Hogy idő forduljon és alkalom erre:	0
   Így ezen oldalról hamar megjött Detre.	0
   De, hogy Etel hozta Ilda után Rékát,	0
   Detre is megkezdé ravaszúl játékát. -	0
   Hanem ennek itt most van is nincs is sorja:	0
   Fő ünnep e mái: a nevezés torja.	0
   Ül vala Etel fönt aranyos karszékben,	0
   S vele Réka asszony koronás felségben,	0
   Más asszonyi hátrább. Ilda magát menté,	0
   Hogy beteg, urának (vesztére) jelenté.	0
   Hun urak egy részén: Bulcsu, Szoárd, Torda,	0
   Szömöre, a kádár álltak vala sorba,	0
   Másfelől a fényes idegen királyok,	0
   Etele nagyságát emeli pompájok.	0
   Bíbor-aranydíszben a csecsemőt hozták,	0
   Nézni az uraknak körül meghordozták,	0
   Azután Etelnek vivék atya-csókra,	0
   Nyitá komor ajkát neki nyájas szókra.	0
   Nevet is fiának ada jó reményben,	0
   Kehely-áldozván szólt: "neve Csaba légyen."	0
   Mert Csaba volt atyja hős régi Kevének,	0
   Ki alatt a húnok e földre jövének.	0
   Azután székéből áldozni kiszállott	0
   Oda, hol fehér mén és fekete állott,	0
   Fekete Ármánynak, de fehér Istennek;	0
   Vele az urak mind s hódolt fejedelmek.	0
   Gyorsan paripákat általüté karddal,	0
   Jobbal a fehéret, a feketét ballal;	0
   Helyezék a nézők két külön oltárra;	0
   S Etel ily könyörgést vőn kegyes ajkára:	0
   "Had ura Isten, ki nem alak vagy kőben,	0
   De robogsz nyilvetve nagy örök felhőben,	0
   Kit mi, világ lelkét, bár soha nem látunk,	0
   Köveid, forrásid képében imádunk.	0
   "Ím e Csaba gyermek! tenéked ajánlom;	0
   Amit adál jóslat, visszára ne váljon,	0
   Te is, Ármány, fordulj elleni kárára;	0
   Tetszős legyen néktek e Csaba oltára."	0
   Mondá -, s mikor a tűz már sebesen égett,	0
   Vette fiát ölbe hajáldozat végett,	0
   Pelyhéből valamit a lángba röpíte;	0
   S táltoshoz emígy szólt, ki neki segíte:	0
   "Torda apám, nézd csak ama füstöt, hol jár;	0
   Az elébb Istenhez lőtte fel az oltár,	0
   Most ahol, mint kígyók, földön együtt csúsznak:	0
   Félek: a Jó, a Rossz netán haragusznak."	0
   Táltos, ki az évek s napok útját rójja,	0
   Megnézte rovását, megijedt, és szóla:	0
   "Bal napon áldoztunk született Csabának:	0
   Napja, ez év töltén, Buda halálának."	0
   Ily csere-szót tőnek halkan egymás mellett;	0
   Hanem Isten lángja ismét eleven lett,	0
   Füstje is Ármányét fellengve haladta,	0
   Mint hegyi nagy cserszál a bokrot alatta.	0
   Áldomás ezután leve mind napestig,	0
   S éjszaka míg feljött az égi fiastik;	0
   Fény a palotában versengve a kedvvel,	0
   Új itala bornak régi köles-nedvvel.	0
   Csak Etelének volt hallgatag a szája.	0
   Töri az elméjét jóslatok homálya,	0
   Éjjel is így várta nap kora ébredtét,	0
   Vele az üdvözlő királyokat, s Detrét.	0
   Haza mind a többit hamar elbocsátá,	0
   Vendégül a szászt még asztalához látá,	0
   Szólt vele sok nyájas, tiszteletes szókat,	0
   Kérdezve a más-más isten imádókat:	0
   "Detre, ki sok napnak érted arany fényét,	0
   Láttad az észak, dél, s nyugat ó törvényét,	0
   Sőt azokét is már sejted, alá délnek,	0
   Kik fára feszített istenbe' remélnek;	0
   "Emberölés terjed tág birodalmamban;	0
   Törvényt azok ellen kivánok azonban,	0
   Kik vérrel a vért s a becsűletet mossák:	0
   Meddig a kard tiszta? hol müve gyilkosság?"	0
   Mint tigris a lesből prédára ha szökken,	0
   Villant szeme szásznak nagyot e szó közben,	0
   De mohos odvába meg' visszalapúla,	0
   S Detre a királynak lassu hangon szóla:	0
   "Isten az embernek dolgát hogy' itéli	0
   Karddal, legyen észak-, nyugot-, avagy déli,	0
   Valamerre a nap hinti arany fényét,	0
   Láttam, s tudom a nép ebbeli törvényét.	0
   "Mert a rómaival, ki hisz új istenben,	0
   Együtt vívtam atyád hős Bendeguz ellen,	0
   Népszámra velük mind az egész föld támadt;	0
   De Odin eltörte suhogó szablyámat.	0
   "Szolgáltam azóta; - nagy ideje annak,	0
   Gúnyol is a népség már halhatatlannak,	0
   Mert a nyilat most is homlokom itt hordja;	0
   Mire tart Odin még? nem tudom; ő gondja.	0
   "No tehát az ellent ki legyőzte hadban,	0
   Megölheti vagy nem; Odin egyes abban,	0
   Odin s valamennyi isteni a népnek;	0
   Kardot ilyenkor tart becsületben épnek.	0
   "De ki bajra hívta feleit, testvérét;	0
   S mikor az nem vívhat, ontja tovább vérét,	0
   Az egész világot kérdezve bejárhadd:	0
   Becstelen az a kard, gyilkos az a párhad."	0
   Ily választ az öreg költe merész szájon,	0
   Gondolta, hol a seb, s akará hogy fájjon.	0
   Búcsúzva Eteltől kifelé vánszorgott,	0
   S odakinn magában menet ekkép morgott:	0
   "Etele, nemes vagy! ez lesz a megtorló;	0
   Elaludná ezt más, közlelkü bitorló,	0
   De te birodalmad sírját magad ásod:	0
   Buda vérhalála lessz a te bukásod!"	0
DALIÁS IDŐK	0
   Toldi szerelmének első dolgozata	0
Első ének	0
      ,Az idő akkoron szép folyással vala,	0
      Az bálványimádás immár megszünt vala.'	0
      Ilosvai	0
   Visszanéz a magyar, sóhajtva néz vissza,	0
   Te dicső hajdankor! fényes napjaidra;	0
   Szomorú tallóján ösi hírnevének,	0
   Hej! csak úgy böngéz már valamit - mesének.	0
      Én is visszanézek, el-elképzelődöm,	0
   Toldi jut eszembe, régi ösmerősöm;	0
   Látok győzedelmes nagy királyt és szép hont,	0
   Krónikám ezekről illyen éneket mond.	0
   Már lecsöndesűlt a háborúk morajja,	0
   Felvirult a béke, mint a zöld olajfa;	0
   Már pihent a bajnok maga kénye-kedvén,	0
   Nehezebb időkre erőt gyűjtögetvén:	0
      De Lajos kerűlte puha párnaszékét,	0
   Mert neki nagy lelke nem hagy vala békét:	0
   "Elmegyek, fordúlok egyet-kettőt," szóla,	0
   "Hiszen én vagyok az ország számadója."	0
   Senkinek se mondá, titkon útra készült,	0
   Ócska dolmányt szerze, s egy ütött-kopott szürt	0
   Rossz süveg fejében, vállain kötőfék,	0
   Akkor egy otromba lóra fészkelődék:	0
      Lovait kereste, mint szegény kárvallott,	0
   Szedte a begyébe amit látott, hallott:	0
   Merre mi panasz van; mi a népség terhe;	0
   Hogy teszik a törvényt a szegény emberre.	0
   Három nap bolyonga. Harmadnap estenden	0
   Megállott egy falu végin, hogy pihenjen:	0
   Gyönyörű mező volt, bokáig érő gyep,	0
   Leszállott a lórul, gondolá, hogy étet.	0
      A nap is fejét már hajtá nyúgalomba,	0
   Piros paplanát szép orcájára vonva;	0
   Hát neki hol vetnek, vajon, ágyat, hol hál?	0
   Szállást kér valamely jószivű bokornál.	0
   Nagy fejér ház volt a falu szélső háza,	0
   Oda ment itatni, hogy kizaboláza;	0
   Nyitva volt a kapu, azaz nem is nyitva,	0
   Hanem a sarkából messze kihajítva.	0
      A kutyák azonban rátámadtak csúnyán,	0
   De a kúton álla egy szép hajadon lyány,	0
   Szólott a kutyáknak, ezek szót fogadtak	0
   S egyenkint morogva hátra sompolyogtak.	0
   Akkor mond a király: "Szépséges kisasszony,	0
   Útas ember vagyok, szabad-e itatnom?"	0
   Felelt a leányzó: "Ugyan hogyne volna,	0
   Szegény ember, - hanem hova megyen már ma?	0
      Jobb bizony, ha nálunk megpihen kegyelmed.	0
   Holnap idejében megint útra kelhet."	0
   És a szép szavakhoz nézett is oly szépen,	0
   Hogy repesett a szív a király mellében.	0
   De felelt az útas: "Követem személyét,	0
   Illyen úri háznál nem forgottam én még;	0
   Másutt is találok valamely szállásra:	0
   Úrnak úr, szegénynek szegény az ő társa."	0
      Hallá ezt a gazda, és a tornác alól	0
   Parancsolva-formán a beszédjébe szól:	0
   "Igen hát, öcsém, de nem addig van ám az!	0
   Ki itt esteledik, bizony itt is hál az."	0
   Avval hátra inte s előjött egy szolga:	0
   "Péter, a lovat kend beköti az ólba,	0
   Te pedig, barátom, gyer a házba vélem,	0
   Mert nem mégy el innét, engem úgy segéljen?"	0
      Tetszett e magyar szív a fejedelemnek:	0
   Nem is a kis házba, a felházba mentek;	0
   Ott az asztalfőre ülteti vendégét;	0
   Hasztalan szabódik, nem hágy neki békét.	0
   "Angyalom Piroskám," a gazda kiszólal,	0
   "Hoznál egy ital bort a fejér kancsóval!"	0
   Megfogadta a szót, az edényt kimosta	0
   S felhozá a jó bort gyönyörű Piroska.	0
      "Nosza, édes lyányom, mutass emberséget,"	0
   Unszolá az apja, "kínáld a vendéget."	0
   Ráköszönte a lyány, de rögtön kifordult,	0
   Tüzes lett a képe, de nem a kis bortul.	0
   Míg Piroska dolgát végezé a konyhán,	0
   Folyt a szó odabenn, az ital is folyván;	0
   Mikor pedig a tál asztalra kerűle,	0
   Mind a hárman helyet foglaltak körűle:	0
      Legfelűl a király, oldalvást a gazda;	0
   Szembe a királlyal, legalul, Piroska:	0
   Hej! ha tudta volna, az útas ki légyen,	0
   Vacsorája miatt megölné a szégyen.	0
   Pedig volt, amennyi szemnek szájnak kellett:	0
   Szép fejes saláta, kövér bárány mellett;	0
   Jó lepény, turóval; eper és cseresznye;	0
   Lépes méz, a kasbul frissiben lemetszve,	0
      Tiszta mint az arany, illatos, mert rajta	0
   Kedvesen megérzett a virág zamatja;	0
   Hozzá a jeles bor, érmelléki fajta,	0
   S a szép lyány mosolygó, piros ábrázatja.	0
   Mindez a királynak tetszett igen nagyon,	0
   Kicsi kéne hozzá, hogy magán kiadjon,	0
   Úgy kinyilt a szíve, oly nehéz volt néki,	0
   Hogy magát egészen mért nem öntheté ki.	0
      Lelkéről a titok - ez a lenge fátyol -	0
   Mint az árnyék, majd-majd ellebbent magától;	0
   De meg' arra gondolt: hátha megijednek?	0
   Mért szakassza végit ennek a jó kedvnek?	0
   "Ejnye öcsém, azt se kérded, kinek hínak:	0
   Ha hallottad hírét a vén Rozgonyinak"	0
   Szóla most a gazda: "Pedig úgy illenék,	0
   Hogy már most egymásra kancsót ürítenénk.	0
      Más egészségiért, a magunk javáért,	0
   Új barátságunknak állandó voltáért,	0
   Hazáért, királyért... hanem még egy hija:	0
   Becsűletes neved, édes atyámfia?"	0
   Válaszolt az útas: "Éltesse az Isten!	0
   A Rozgonyi urak híres urak itten,	0
   Gazdagok, vitézek, amint hébe-hóba	0
   Emlegetni hallám, gyermekségem óta.	0
      Makkos erdejök nagy; faluik, pusztáik,	0
   Ménes-, gulyabeli és sertés marháik; -	0
   Hogy-hogy nagy jó uram épen azok féle!	0
   Tartsa meg az Isten, háza örömére."	0
   Ráivék, azután illyen mesét mondott	0
   (Melyet ivás közben hirtelen kigondolt):	0
   "Jaj, biz én nem igen dicsekszem nevemmel,	0
   Szegény fiú vagyok, noha nemes-ember.	0
      Nagyon megromlottam: valamely zsiványok	0
   Három új hámomat üresen hagyának;	0
   A miatt szántatlan, vetetlen maradtam;	0
   Nagy földet bejárék, de rá nem akadtam.	0
   "Különben Apáti volna lakóhelyem,	0
   S mikor otthon vagyok Csuta György a nevem;	0
   Csuta most, de apám azt vítatta holtig,	0
   (Hamis bor, az ember nyelve hogy' megoldik!):	0
      Azt vítatta, mondom, szegény jámbor öreg,	0
   Hogy a nemzetségük Árpád vérbül ered	0
   Lyányágon. S neheztelt, hogy nem hitte senki,	0
   ... Lánchordtát, nagy uram, csak ne nevessen ki."	0
   Felelt Rozgonyi úr: "Mondasz, hé, valamit:	0
   Régóta vizsgálom képed vonásait:	0
   Szemed járásából mindjárt kiláttam azt	0
   Hogy, ha nem vagy is úr, nem vagy épen paraszt.	0
      Ki tudja? ki merne hitet mondani rá?	0
   Hol fel a talpával a kerék, hol alá;	0
   Bocskor a lábán ma sok régi nemesnek:	0
   Megjárod bizony, ha még királynak tesznek!"	0
   Jót nevettek rajta mint valamely tréfán;	0
   Mosolygós arcával távozott a szép lyány;	0
   Csuta György pedig szólt (már csak így nevezem):	0
   "Hm! királynak? engem? nehezen, nehezen...	0
      De, négy szem közt mondva, bizony a mostani	0
   Királyra is tudnánk sok hibát mondani -"	0
   "Mit!" kiált Rozgonyi: "öcsém uram, hallja!..."	0
   S rácsapott öklével a kemény asztalra.	0
   Nevetett a király: "No no, édes uram	0
   Hanem, szó ami szó, gyönyörű lyánya van:	0
   Milyen a járása, termete, milliom!	0
   Csak úgy libeg-lobog, mint egy szál liliom."	0
      Ránézett a gazda, amúgy kétkedőleg,	0
   Hogy minek gondolja: tán leánynézőnek?	0
   Miután a szemét az nem sütötte le,	0
   Sohajtván egy nagyot, ily szókkal felele:	0
   "Haj!" elkezdi "mondjam? ne mondjam? mi haszna	0
   Minden embernek van baja meg panassza,	0
   S én az én bajomat meg nem gyógyíthatom:	0
   Nekem ez az egy lyány örömem, bánatom.	0
      Örömem szépsége, örömem jósága,	0
   Ő lelkemnek lelke, szememnek világa,	0
   Házam drága kincse, kertem gyöngyvirága:	0
   De mégis hiába: hej! mégis hiába.	0
   "Mert van egy új törvény - hallhatád is, hogy mi -	0
   Kár volt a királynak azt a törvényt hozni,	0
   Hogy fiágra szóló, apárul-maradtat,	0
   Kinek fia nincsen, lyányára nem hagyhat.	0
      Ez az én keservem, ez az én bánatom.	0
   Renyhe fog civódni sok szép birtokomon,	0
   Idegen rokonság, kinek életemben	0
   Egy pohár borát, egy jó szavát nem vettem."	0
   Nekiszomorodott rajta egy kicsínyég,	0
   Szomorúbb is volna, hogyha rá nem innék	0
   És ha nem biztatná akivel beszélget,	0
   Jó tanácsot adván, és jó reménységet.	0
      De Lajos elkezdi gondolkozás után:	0
   "Volt-e már evégett, nagy jó uram, Budán?"	0
   Fejét rázta, hogy nem; igazán, nem is volt,	0
   Azt se tudta, hogy mért kérdi Lajos e szót.	0
   "No hát" mond az útas, "fogadja tanácsom,	0
   Menjen a királyhoz, kérje meg alásson:	0
   Uram fejedelmem, én ez meg ez vagyok,	0
   Felségedhez ebben meg ebben fáradok,	0
      Nevezet szerint hogy van nekem egy lyányom,	0
   De fiam nincs, kire a birtokom szálljon:	0
   Tegye azt felséged mintha fiú volna,	0
   Írja örökségem kedves leányomra."	0
   Megörült a gazda: "Héj be áldott szó ez!	0
   Hogyne tenném meg, ha tudnám hogy való lesz.	0
   Beh nem válogatnék gazdag vőlegénybe'!	0
   Lenne itt elég, mit aprítni a téjbe.	0
      Öcsém, öcsém: akkor én csak embert néznék,	0
   Nem kéne egyéb, mint személyes vitézség:	0
   Ki mindet legyőzné vitézi játékon,	0
   Annak adnám díjul kedves ajándékom."	0
   Ragyogott a szeme, az orcája égett,	0
   Mintha így biztatta volna a vendéget:	0
   "No fiú, ha tetszik a Rozgonyi lyánya,	0
   Állj elő, mutasd meg hogy te sem vagy gyáva."	0
      Pedig a királynak más volt a fejében,	0
   Szíve választottja van már neki régen:	0
   Valakinek szánta, hej! valaki-másnak	0
   Rozgonyi Piroskát: derék Toldijának.	0
   Még egy jó darabig fenn beszéltek erről,	0
   Azután egyébről, azután mindenről,	0
   Azután késő lett, a király is bágyadt	0
   S megveté Piroska a drágaszép ágyat.	0
      Apjának, magának ott az első házban,	0
   Vendégnek külön, egy benyiló szobában:	0
   Cifrát, mennyezetest, négy oszlopon állót,	0
   Kétfelé hajtván a selyem szunyoghálót.	0
   Mielőtt azonban a dagadó párnák	0
   A király szemeit nyugalomba zárnák,	0
   Mielőtt az ágyba fekünnék; mely tiszta	0
   Színével, szagával édesdeden hítta:	0
      Pergamen levelet vett ki tarsolyábul,	0
   Megirá, pecsétet is nyomott rá hátul,	0
   Kis gyürü pecsétet egy darab viaszra, -	0
   De azért csak annyi volt annak a haszna.	0
   Mert midőn a király hajnal hasadtával	0
   Fölkele, hogy számot vessen a gazdával,	0
   (Nehéz számadás volt, nehezen lett vége:	0
   Telhetetlen volt a gazda szívessége);	0
      Mikor elbucsúzott, kétszer, háromszor is,	0
   S utána néztek, míg elűlt a por is:	0
   Vánkos alatt a lyány ilyen írást lelvén,	0
   Olvasá, de a szó fennakadt a nyelvén:	0
   "Rozgonyi Piroska, Rozgonyi Pál lyánya,	0
   Fiú gyanánt lészen apja vagyonába' -	0
   Egyetlen örökös, ura mindenének,	0
   Dísze, fentartója a Rozgonyi névnek.	0
      Harci játékot tart piros pünkösd napján,	0
   S ki legbajnokabb lesz, azé legyen a lyány,	0
   Mert ezt így helyesnek és jónak találja	0
   LAJOS, Magyarország mostani királya."	0
   Fölösleges volna hosszan elbeszélnem,	0
   Mint elálmélkodtak ezen a levélen,	0
   A levélen is, de hát még az iróján,	0
   S mennyifélét gondolt a szép eladó lyány.	0
      A pünkösd azonban már nem vala távol,	0
   El-elmúlt egy-egy nap Isten jóvoltából;	0
   Nehezen is várták, készültek is nagyon -	0
   Majd meglátjuk, de most egykicsit elhagyom.	0
Második ének	0
      ,Történék, hogy ismét esék gyilkosságba,	0
      Melyért következék néki bujdosása.'	0
      Ilosvai	0
   Rozgonyi lakása nem valami fényes,	0
   De akkor-időhöz nem is volt szegényes,	0
   Nem gyalázta vályog erős tégla falát,	0
   Sok henye kőtámasz terhelte oldalát.	0
      Fűzes Tisza partján, Keszi helység mellett,	0
   Kék erdő tövéből messze fehérellett;	0
   Maga birta Keszit az öreg Rozgonyi:	0
   De más falu volt az, nem ez a mostani.	0
   Nagyolotta másszor Pál gazda e lakot,	0
   Ha vendége nem ment, az útról is fogott:	0
   De most annyi sok nép hova tud szorulni?	0
   Mivel hólyag gyanánt nem lehet felfúni.	0
      Kicsi ház, sok vendég: nincs gyalázatosabb;	0
   Mintha ezt kiáltná: odakinn tágasabb!	0
   Maga, háztájéka gúny legyen, nevetség?	0
   Inkább olyat teszen, hogy megemlegessék.	0
   Kinn, a háza megett, puha szíkes gyepen,	0
   A viadal helyét kimérte kereken,	0
   És körűlszegette cifra új korláttal,	0
   Magasan, hogy a ló se ugorja átal.	0
      Kívül e sorompón várost építtete,	0
   Deszka és cölöp volt annak épűlete,	0
   Amelyet bevontak becses szőnyegekkel:	0
   S készen vala mindez, pünkösd napján, reggel.	0
   Gyült azonban a sok fényes úri vendég,	0
   Férfi-, asszonycseléd, ifiú leventék;	0
   Keszi csendes táján támad szokatlan zaj,	0
   Közel, mint egy vásár, messziről mint a raj.	0
      Ott van az ifjúság színe, lángja, lelke,	0
   Virágos azoktól a Rozgonyi telke;	0
   Cifra köntös, szerszám, lovak, hadi készség,	0
   Külön mind egy-egy kincs, többi közt csekélység.	0
   Hajnalban a konyha már füstölni kezdett,	0
   Valamint a méhkas, az is megeresztett:	0
   Rajja megszállott egy hátulsó udvaron:	0
   Ott egész ökör sül, itt az apró barom.	0
      S mint a hangya sereg, cipelvén tojásit,	0
   Egy rész mindig megyen, mindig jő a másik;	0
   Azt miveli ki s be szakács-asszony, kukta,	0
   Szolgáló, bejáró - soha nincsen nyugta.	0
   De Piroska nem lát konyhához e napon,	0
   Ki sem mer szegényke nézni az ablakon;	0
   Lopva ugyan egyszer fölment a padlásra,	0
   Onnan leskelődött, hogy senki ne lássa.	0
      Jól esett az neki, öröme telt benne,	0
   Hogy őérte fárad annyi szép levente;	0
   Mint virágos kertben, köztük úgy válogat:	0
   "Ezt szeretném - vagy ezt - nem azt - a másikat."	0
   Mikor aztán a nap úgy kenyér-ebéden,	0
   Vagy talán még feljebb lehetett az égen,	0
   A fiatalság is várakozni restelt:	0
   Viadal birákat tettek és bajmestert.	0
      Legottan a birák, igazlátás végett,	0
   Elfoglalák a nagy vörös bársony széket;	0
   A mester pedig fölnyitván a korlátot,	0
   Hangos kürtjébe fútt, s arra így kiáltott:	0
   "Vitézek, daliák, a sorompó nyitva:	0
   Nevezetes harci játék leszen itt ma,	0
   Király levelével, a szép Piroskáért,	0
   Rozgonyi uramnak egyetlen lyányáért.	0
      Először is magát kiki bejelentse,	0
   Nyilat húzzon, ahogy üti a szerencse;	0
   Aki aztán sorba le fog győzni hármat,	0
   Az nyeri jutalmát, amér' ide fáradt."	0
   De a birák közül egy felállván, monda:	0
   "Menyasszony is kell még a lakodalomba!"	0
   Akkor néztek széjjel és küldének postát,	0
   Hogy siettetné a szemérmes Piroskát.	0
      Váltig restelé az, váltig is szabódott,	0
   Tűje, kapcsa, bokra, tört, szakadt vagy oldott;	0
   Nagy sor ám az, annyi nép közé lemenni:	0
   De ha parancsolják, mégis úgy kell lenni.	0
   Azonba, hogy én is szavam ne felejtsem,	0
   S a beszéd fonalát szála mentin fejtsem:	0
   Egy vitézi falka érkezett lóháton,	0
   S megállottak, nézni, kívül a korláton.	0
      Idegenek - azaz senki nem ismerte;	0
   Némelyik az arcát pólyába tekerte:	0
   Nem azért, hogy a nap heve meg ne ártson,	0
   Sőt hogy, sisak helyen, még meleget tartson.^[1]	0
   Soknak a rostélya úgy le volt bocsátva;	0
   Hogy az ember csak a szeme fényét látta,	0
   Kettő ezek közül oly tüzesen égett,	0
   Hogy elkapta szemét, aki abba nézett.	0
      Mint erős bajnoktól megszalad a gyenge:	0
   Oly nehéz volt másnak nézni e két szembe;	0
   Hozzá a nagy termet, izmos válla, karja:	0
   Ki lehetne más, mint Toldi Lőrinc sarja?	0
   Ő volt, nem is egyéb: Mellette aki áll,	0
   Kissé görbe vállal, maga Lajos király;^[2]	0
   Szeme barátságos tűz módjára lángol,	0
   Mely körűl édesden megtanyáz a vándor.	0
      Halkan, amint látszik, Toldival beszélget;	0
   Javasolja neki a szép feleséget;	0
   De Toldi azt mondja: "kard a feleségem,	0
   Fiaim s leányim: harci dicsőségem!"	0
   Ezt dörmögte Miklós, ez az ő nótája,	0
   Ha nagyon faggatják; esküt is mond rája;	0
   Özvegy édes anyja pedig mennyit kérte!	0
   Csuda, hogy ez egyet meg nem teszi érte. -	0
      Azonban Piroska végre felöltözött,	0
   Sétál már tizenkét szép hajadon között:	0
   Drágaköves párta, fehér ruha minden,	0
   Hó szinü selyemből... nem adták azt ingyen!	0
   Pártája mellé egy ma hajnalban nyitott	0
   Gyenge rózsaszálat könnyezve szakitott;	0
   Egyéb öltözete mint a többi lyányé:	0
   De azok szolgálók, ő pedig királyné.	0
      Vessző a növése, szellő a menése,	0
   Hallhatóbb szive, mint lába döbbenése;	0
   Suhog a ruhája, párta-pántlikája:	0
   Hosszu sor mosolygás húzódik utána.	0
   Hát Miklós ne látná azt, amit mindnyájan?	0
   Hej! megakadt szeme, megakadt a lyányon. -	0
   A bajmester pedig mégegyszer kiáltott,	0
   Még egyszer nyitá föl a magas korlátot.	0
      S jöttek a vitézek nem remélett számmal,	0
   Pajzs-, páncélosan, kész hadi szerszámmal;	0
   De sisak borítá arcostúl a főket!	0
   Tán szülő anyjok sem ismerné így őket.	0
   Először is tehát bevallani mentek:	0
   Kicsodák, micsodák és miféle rendek;	0
   Súgva gyónták ezt be s a viadal birák	0
   Személy szerint egy nagy öreg könyvbe irák.	0
      Azután a nyilat húzták ki sorjába,	0
   Hogy szép rendbe' menjen, ne csak bolondjába;	0
   Majd a két elsőnek, amint a sors érte,	0
   Külön pécéit a bajmester kimérte.	0
   Elosztá közöttük a napot, a szelet,	0
   Aranyos botjával vágva feje felett;	0
   Most ama vitézek tárogató jelre,	0
   Lovaik zabláját eresztik egyszerre.	0
      Mindenik nagy láncsát szegez jobb kezében.	0
   Úgy roppannak össze a kellő középen,	0
   Bár a láncsa hegyes, nem pedig oly csonka	0
   Mint a más nemzetek bajvivó dorongja.^[3]	0
   Megtartá a hegyét paizsok, páncéljok,	0
   Nem onta piros vért gyilkoló acéljok;	0
   De, mint ágyugolyók egymásba ütődve,	0
   Mind a két bajvivó lezuhant a földre.	0
      Azután más kettő álla ki rendjével,	0
   Próbát tenni kisebb nagyobb szerencsével;	0
   Kiket számbavenni se' időm se' gondom:	0
   Ami rám tartozik röviden elmondom.	0
   Volt a daliák közt egy magas levente,	0
   Holmi kis faluban torony is lehetne,	0
   Csak szamár alatta az a nagy bolond ló.	0
   Úgy ül rajta, mint az ujjamon egy olló.	0
      Ez, miután hármat a fövényre onta,	0
   Felállott a biró s a törvényt kimondta:	0
   "Vitéz cseh Holubár! (így hítták a nyerőt)	0
   Tied szép Piroska, Isten ember előtt."	0
   Felnyitá sisakját a győztes levente,	0
   Éktelen rút arca ocsmányul nevetve;	0
   Toldi is felnyitja, de már akkor ott van:	0
   A korlát tetején lova átalroppan.	0
      Fél szemét a síró szép leányra veti,	0
   Csukló zokogása úgy fáj belül neki!	0
   A másik szemével Holubárt vigyázza, -	0
   Nem lehet, hogy tovább mérgét zabolázza:	0
   "Holubár, cseh fajzat, prédaleső sárkány,	0
   Aki szűzvért szomjaz dögleletes torkán!	0
   Megállj: meg ne érintsd gyönge martalékod,	0
   Mert bizony megbánod e mai játékot.	0
      Ím én, Toldi Miklós, magyar nemes bajnok,	0
   Veled itt ez órán, mérkőzni ohajtok,	0
   Piroska nevében, gyönge Piroskáért,	0
   Síró szép szemiért, keze birtokáért."	0
   Mondá rá a nagy cseh: "Te vagy az a Toldi?	0
   Épen kezemre jősz: gyere számadolni!	0
   Szerető bátyámat te ölted le, régen,	0
   Még kölyök korodban, Duna szigetében."	0
      Felel vissza Toldi: "Azóta megnőttem:	0
   Állj meg hát, gazember, állj meg hát előttem!"	0
   S rohan a másikra eszeveszett dühvel,	0
   Iszonyúság nézni, olyan dolgot müvel.	0
   Viszi Toldi Miklós, viszi a jaj-választ;	0
   A király megtiltja, ő nem hallja már azt:	0
   Csattog a vas páncél, roppan a nagy láncsa,	0
   Nem hallik a király ismételt parancsa.	0
      Nem hallik a zajtól, fegyverek zajától,	0
   Az iszonykodó nép hangos morajától,	0
   Vitéz cseh Holubár sietős bajától,	0
   Szörnyü Toldi Miklós veszett haragjától.	0
   Holubár lenyelte újabb feleletét,	0
   Kényszeríté Miklós védni az életét,	0
   De nem volt sokáig védni azt szüksége,	0
   Lefordult a lóról - minthogy immár vége.	0
      Toldi a nyeregből magát melléveti,	0
   Iszonyú csapásit kárba vesztegeti,	0
   Mint egy kévekötő, dühösen rátérdel,	0
   Páncélos nagy mellét megroppantja térddel.	0
   Helybenhagyá a nép, ujjongatva tapsol,	0
   De feláll a király, sisakot lekapcsol,	0
   Leveszi fejéről, a kengyelben állva,	0
   (Ismeretes göndör haja és szakálla),	0
      És int a kezével, hogy szavát hallgassák:^[4]	0
   "Népeim, magyarok: törvény és igazság!	0
   Toldi Miklós tette halált érdemelne:	0
   Számkivetés lészen a király kegyelme."	0
   ^[1] Galeotti, Cap. XIV. A. J.	0
   ^[2] Thuróczy, Pars. III. Cap. 15. A. J.	0
   ^[3] Galeotti, Cap. XIV. A. J.	0
   ^[4] Thuróczy, Pars. III., Cap. 15. A. J.	0
Harmadik ének	0
      ,Tholdi Miklós hazaméne, Nagyfaluba.'	0
      Ilosvai	0
   Érkezik e percen a királyhoz követ,	0
   Összecsapzott szőre jó lovának, jövet;	0
   Gyászos levelet hoz, sietős az útja,	0
   Mi van a levélben, a jó Isten tudja.	0
      Mert fekete azon a zsinór, a pecsét.	0
   Bontsd fel, király, bontsd fel: megölték az öcséd';	0
   Olaszok ölték meg, orozva, titokban;	0
   Önnön hitvese is tudós e dologban.	0
   Hamar átfutá az irás foglalatját,	0
   Hamarabb a halál színe, ábrázatját;	0
   Nem időzött soká, visszament Budára,	0
   Rozgonyi sem merte híni lakomára.	0
      Az urak közt pedig arról foly a beszéd,	0
   (Mert valami úton hallották a neszét)	0
   Hogy nem éri még be a király e búval:	0
   Megy az olasz ellen harccal, háborúval.	0
   De, mint szomjas plánta zivatar szelére,	0
   Úgy üdült, úgy éledt Toldi e rossz hirre,	0
   S így beszélt magához: "jó az Isten, jót ád,	0
   Jóra igazítja bűnös ember dolgát.	0
      Oly erőtlen vagy-e, hogy vissza ne nyernéd,	0
   Bárha okkal-móddal, a király kegyelmét?	0
   Lesz idő, ne busúlj; kijön még a sorja,	0
   Tied lesz Piroska, ha Isten akarja."	0
   Rozgonyi se várta volna ilyen végit,	0
   Szomorún marasztja szomorú vendégit,	0
   De azok köszönik a jó barátságot,	0
   Más időre hagyják ezt a mulatságot.	0
      El is oszlott, aki valamire való,	0
   Vagy, ha megmaradna egy két tányérnyaló,	0
   A többire nézve, csupa szégyenében,	0
   Az is haza kullog, szomorúan, éhen.	0
   Pál gazdának az most a vigasztalása,	0
   Hogy jó helyre esik az Isten áldása:	0
   Begyűjti az egész vidékbeli szegényt:	0
   Egyenek, igyanak, hozzanak is edényt.	0
      Maga méri a bort egy öblös kupával,	0
   S a szegény Piroska oly szivesen tálal;	0
   Jól esik, ha mondja némely öreg asszony:	0
   "Áldja meg az Isten, lelkem szép kisasszony!"	0
   De mihelyt bevonúl csendes rejtekébe,	0
   Ott terem előtte a dalia képe,	0
   Azé, akit eddig ő soha nem ismert,	0
   Azé, ki levágta azt a csúnya embert,	0
      Azé, aki magát veszélybe juttatta,	0
   És pedig ki miatt? pedig ő miatta!	0
   Akkor aztán elkezd keservesen sírni,	0
   S olyat érez, amit nem tudok leírni.	0
   Pál ur is rossz kedvű, dörmög tovább-elébb,	0
   Hát im alkonyatkor Toldi Miklós belép;	0
   No, köszön, fogadja, ültetné, de nem űl,	0
   Kérdezi, mi hozta ilyen véletlenűl?	0
      "Hej, vitéz nagy uram! hogy mi hozott engem,	0
   Kegyelmed lyányához való tiszta lelkem;	0
   Adja nékem a lyányt, meg tudom becsűlni:	0
   Helyét is megfúvom, ha le akar űlni."	0
   Azt is elbeszélte Rozgonyinak Toldi,	0
   Hogy' akar, mint akar bajából tisztulni:	0
   "Háború lesz, úgymond, kell ottan az ember,	0
   Másszor is segített rajtam a jó fegyver."	0
      Egy szó annyi mint száz: könnyen összefértek,	0
   Toldi meg Piroska gyűrüt is cseréltek,	0
   Jegyet is váltottak; de hogy tudniillik,	0
   Akkor viszi haza, ha baja elmúlik.	0
   Megvacsorált Miklós, meg is éjszakált ott,	0
   Másnap a leánnyal még egy pár szót váltott,	0
   Azaz, el se' hagynák azt a pár szót soha:	0
   De nyerít a Toldi nyughatatlan lova.	0
      "Paripám nyergelve, lábam az kengyelbe:	0
   Isten veled, atyám, és szivem szerelme!"	0
   "Áldjon meg az Isten, kedves fiam, téged:	0
   De várd meg legalább a kenyérebédet."	0
   Megfogadta Miklós, elkelt az ebéd is,	0
   Beszéltek, beszéltek, több volt hátra mégis;	0
   Jött azonban Toldi fegyveres szolgája,	0
   Hogy nem áll a Pirkó, a földet kapálja.	0
      "Paripám nyergelve, lábam az kengyelbe:	0
   Isten veled atyám és szivem szerelme!"	0
   "Áldjon meg az Isten, kedves fiam, téged:	0
   De várd meg legalább a déli ebédet."	0
   Megvárta, megevék azt is együtt, délben,	0
   Jó-soká maradt még Toldi menő-félben;	0
   Benyitott azonban a fegyveres szolga:	0
   Nem kell-e a lovat bekötni az ólba?	0
      "Paripám nyergelve, lábam az kengyelbe:	0
   Megyek édes atyám és szivem szerelme!"	0
   "Hordozzon az Isten, jó fiú, de már ma	0
   Ugyan hova mennél, ilyen éjszakára?"	0
   "Este, vagy éjszaka: tőle nem irtódzom;	0
   Hova, merre megyek? az is az én dolgom:	0
   De tovább sehogy sincs maradásom itten,	0
   Hogy eddig maradjak, bizony azt se' hittem.	0
      Isten hozzád, szívem édes szép szerelme!	0
   Addsza kicsiny kezed, borúlj az ölemre;	0
   Hadd szakasztok rózsát gyenge rózsafádról -	0
   Egy csókot az útra, piros két orcádról."	0
   Elcsattant az a csók, nem is egyszer pedig,	0
   Mint a földieper csattan, mikor szedik;	0
   Rövid vége lett a hosszas bucsuzásnak:	0
   Nem is integettek messziről egymásnak.	0
      Jó Toldi lovára csakhamar felűle;	0
   Szeméből valamit lopva kitörűle;	0
   Sarkantyúzza lovát, szintúgy vérzik belé:	0
   "Co-fel, jó paripám, szűlő-helyem felé."	0
   De mostan valami ötlik az eszébe:	0
   Fogja s a szolgának pénzt ad a kezébe,	0
   Mondva neki: "fiam, elmehetsz dolgodra:	0
   Nincs tovább szükségem a szolgálatodra.	0
      Hű és igaz voltál mindenkor én hozzám,	0
   Vétek lenne ha azt meg nem jutalmaznám:	0
   Tied a ló, vidd el; vidd el a ruhát is:	0
   Ne ríj: ád az Isten neked jobb gazdát is."	0
   Ezt mondá a bajnok, de hogy miér' mondta,	0
   Azt a szolga előtt bölcsen eltitkolta:	0
   Félt, nehogy ez otthon másnak kibeszélje,	0
   Hogyan ejté megint ő magát veszélybe.	0
      Tudta, hogy az anyja megijedne szörnyen,	0
   Isten mentsen, hogy ez a fülébe menjen!	0
   Így talán csak későn hallja meg, vagy soha:	0
   Mert hozzá se járnak, ő se' jár sehova.	0
   Vele lakott másszor édes anyja Budán,	0
   De haza sovárgott, haza ment azután,	0
   Nehogy elpusztuljon gazdaság és hajlék,	0
   Mihelyt György fiának halomása hallék.	0
      Mert nem ada Isten hosszu éltet annak:	0
   Juttatá fogára erdei vadkannak;	0
   Toldiné fogta fel árva kis leányát,	0
   Fölnevelte szépen kedves unokáját.	0
   Hej! nem is álmodta a nemzetes asszony,	0
   Hogy neki ez a nap olly örömet hozzon;	0
   Ablakában űl, de onnan keveset lát,	0
   Mindössze az udvart, meg az aprómarhát;	0
      Mert úgy volt a jámbor ősi ház kiszabva,	0
   És úgy látta jónak, aki helybenhagyta,	0
   Hogy ne kandikáljon országba-világba,	0
   Nézzen, mint igaz bölcs, csupán önmagába.	0
   Toldiné hát egyszer lódobogást hallott,	0
   Szivébe azonnal gyors öröm nyilallott:	0
   "Jaj! Miklós" - kiálta és futott elébe,	0
   Nem lelé a rostély nyitját hevenyébe.	0
      Szép Etelke pedig mihelyest meglátta	0
   Hogy a kapu sarkán befordul a bátyja,	0
   Szalad az udvarról; kengyelébe pattan,	0
   Öleli, csókolja hogy szintolyat csattan.	0
   Most leszálla Toldi és hagyá Etelkét,	0
   Hadd jártassa Pirkót, töltse abban kedvét;	0
   Megcsókolta anyját halvány szép homlokán;	0
   Addig fel se ment a lépcső három fokán.	0
      Mikor pedig fenn volt, lehajlék hozzája,	0
   Megfogá a kezét, reáforrt a szája,	0
   Édes anyja szegény! kivül a ruháján,	0
   Csókolta nagy fiát, verő szive táján.	0
   Akkor a szobába vezeté be karon. -	0
   Mondanom se' kell, hogy lett nagy lakodalom.	0
   Alig lelte helyét Miklósnak az anyja, -	0
   Cselédnek is állott pince, kamra, konyha.	0
      Bence, a vén Bence, volt a pincemester,	0
   Ki is tört belőle, hogy ő arra nagy szer:	0
   Ugy járt, ha borér' ment, hogy ne kelljen várni,	0
   S úgy hozott, hogy kétszer sose kelljen járni.	0
   De maga korántsem ivott azér' sokat,	0
   Forgatván fejében apai gondokat;	0
   Ivott ő, mint szokta, sziv vidámság végett,	0
   Vagy midőn kinálni kelle a vendéget.	0
      Hanem mikor látta hogy nincs semmi hiány,	0
   Enni, avagy inni egy cseléd sem kiván:	0
   Intett a fiának, egy szálas legénynek	0
   S ketten a szobába Toldihoz menének.	0
   És így szóla Bence: "H'óta t'om az eszem	0
   Kenyeremet én a Toldi háztól eszem;	0
   Rossz kis sütykő voltam, annyi, mint az öklöm.	0
   Hogy a toldi pusztán szántottunk hat ökrön.	0
      Én ökröt vezettem, - éd's apám az ekét	0
   Tartotta!... de minek ez a hosszas beszéd?	0
   Hej! micsoda búza lett abban a földben:	0
   Eddig ért, uram, ni! másik esztendőben.	0
   "Még akkor boldogult apám uram is élt,	0
   Csakugyan Bencének hítták ő kegyelmét,	0
   Én is, hogy fiam lett, - látom a bolondok	0
   Cifra néven kapnak: Bence legyen, mondok.	0
      Nagy fiú: ehol van! Jöszte, szógám, elébb;	0
   Szégyellős e' kicsit, mint fiatal cseléd.	0
   Hej! vitéz nagy uram, jut-e még eszébe	0
   Mikor együtt mentünk a király elébe?	0
   "Jóval ifjabb volt még kelmed a fiamnál,	0
   Hanem szálasabb is, izmosabb is annál:	0
   Hányszor elbeszéltük azelőtt: no, ebből	0
   (Kelmedet értettük) ember lesz, ha meg-nől.	0
      Biztattam is: menjen katonának, vagy mi,	0
   De az édes anyját nem akarta hagyni;	0
   Pedig lám ni! milyen ember vált belőle;	0
   Kit nem egyszer kétszer mondtam én előre.	0
   "Ezt a rossz fiút is nem t'om én mi lelte,	0
   Katonának vágyik, vagy mi az eblelke!	0
   Azt izéli mindig: nem leszek én paraszt,	0
   Nem én, apám uram, elszököm ha maraszt.	0
      Itt van, nagy jó uram, azér' hoztam elő,	0
   Legyen kelmed hozzá igaz gondviselő,	0
   Apja helyen apja, vezető vezére:	0
   Isten is megáldja kegyelmedet érte!"	0
   Nevetett Miklós az együgyü beszéden,	0
   Forgatá egyszersmind a dolgot eszében:	0
   Elvigye-e Bencét, vagy itthon marassza?	0
   Melyikben lesz annak idővel is haszna?	0
      Etelke azonban, egy asztali késsel,	0
   Lovaggá ütötte, három kis ütéssel	0
   S kitörvén a kedve hangos hahotába,	0
   Bevonszolta Bencét az oldalszobába.	0
   Ott egy régi szekrény poros zege-zugát,	0
   Felhányta s kiszede holmi ócska ruhát,	0
   Amelyeket Toldi már annak előtte	0
   Régen elhajított, mivelhogy kinőtte.	0
      Etelka azokból egynehány darabot	0
   Egész öltőbelit összeválogatott	0
   S od'adá Bencének ingyen, ajándékba,	0
   Hogy tanúljon belé, vegye is fel még ma.	0
   Ezalatt elmondá Toldi az anyjának,	0
   Hogy jutott kezéhez a szép úri lyánynak.	0
   Mutatá a gyűrűt, melyet hoza jegybe,	0
   Háború végével, kelnek, úgymond, egybe.	0
      "Addig, édes anyám, - addig az országból -	0
   Messze kell távoznom, király parancsából."	0
   Nem hazudott ebben, némelyek úgy vélik,	0
   De hazudság a szót eltakarni félig.	0
   Sirt, nevetett anyja, mikor ezt meghallá,	0
   Szíve ez örömet nem várta, sokallá;	0
   Elpirult, tüzes lett halvány arculatja,	0
   Elpirítá benső titkos gondolatja:	0
      Előtte fia még mind' a régi gyermek,	0
   Oly furcsán esett most képzelni embernek,	0
   Házasult embernek képzelni továbbat	0
   Göndör haju, fürge, játszi unokákat.	0
   Hányszor mondatá el, kérdezé ki ujra?	0
   Nem maradt szó nélkül egy legkisebb ujja:	0
   Karcsu-e, magas-e, barna-e, vagy szőke?	0
   Fehér-e, piros-e, vagy milyen a képe?	0
      Haja, szemöldöke, szeme, szempillája?	0
   Ajaki, beszéde, léptei, ruhája?	0
   Felelni sem győzne Miklós annyit neki,	0
   Ha oly jól nem esnék, mikor emlegeti.	0
   S jaj lett volna szegény Piroskának dolga	0
   Ha, míg emlegették, folyvást csuklott volna! -	0
   Most azonban félbehagyták a beszédet,	0
   Mert az ifju Bence a szobába lépett.	0
      Kard veri a combját, a nyakába' mente,	0
   Ki van csipve rútul, mint bármely levente,	0
   Megáll egyenesen, mint egy mutatófa	0
   S rövid habozással imígy kezd a szóba:	0
   "Vitézlő nagy uram, szépen megkövetem:	0
   Egy páncélos bajnok, úgy látom, idegen,	0
   Künn az ajtó előtt kegyelmedet várja,	0
   Hogy vele megvíjon életre halálra."	0
      Toldinak se kell több: "hogyan a patvarba!"	0
   Felugrik sebesen, szalad a pitvarba,	0
   Hát csakugyan ott áll a sisakos vitéz,	0
   Kivűl a tornácon, vele megvíni kész.	0
   Toldi a fegyverről nyomba megismerte, -	0
   Látja, hogy az nem más, mint húga Etelke,	0
   Iszonyú láncsáját balkezében tartja,	0
   Míg a jobb kezében villog széles kardja.	0
      De Miklós a szemét összerántja vadúl,	0
   Felgyűri az ingét, karja kiszabadúl,	0
   Rohan puszta kézzel: megszalad az ellen,	0
   Hármat lép, elesik a nehéz fegyverben.	0
   "Ugy kell! eben esett, kőszülötte lyánya!"	0
   Kiált és odafut Toldiné, mert szánja,	0
   Fölemelte szépen tizszer is megkérdte,	0
   Nem fáj-e valahol, könyöke, vagy térde?	0
      Semmi baj! de van ám tréfaszó, nevetség,	0
   Van mivel egymás közt eltöltni az estét;	0
   Azt is látja Toldi, hogy bizony nem furkó	0
   A fiatal Bence, sőt ugyan nagy lurkó.	0
   Így az egész éjet, viradat feléig,	0
   Nyájasan ők együtt hamar elbeszélik,	0
   Édes övéi közt enyhül Toldi gondja,	0
   Majd, a rövid álom Piroskához vonja.	0
      De a harcok gondja korán költi másnap,	0
   Búcsút vesz, neki megy a nagy útazásnak,	0
   Amerre vezérli jó vagy bal szerencse: -	0
   Utána lovagol fütyörészve Bence. -	0
Negyedik ének	0
      ,Vagyon Lajos király oly nagy készületben,	0
      Sok erős vitézek vagynak seregében.'	0
      Ilosvai	0
   Nagy Lajos azonban éjeket, napokat	0
   Búbánatban tölte kedves öccse miatt,	0
   Akit megölének valamely gonoszok,	0
   Nápoly országában lakozó olaszok.	0
      Mert az ifju Endre ott növekedett fel,	0
   Nevelé a király szives szeretettel,	0
   Róbert, az ősz király; minthogy unokáját	0
   Neki szánta nőűl s vele koronáját.	0
   Ezt az öreg Róbert meg is hagyta irva,	0
   Nem sokkal azután leszállott a sirba,	0
   Endre pedig felnőtt, a leányt elvette,	0
   De a szép Johanna férjét nem szerette.	0
      Csakhamar az ágyát ő másokkal osztá,	0
   A koronától is jó urát megfosztá,	0
   Tőrt hánytak elébe, vadászni kicsalták.	0
   Egy mulató házban éjjel meggyilkolták.	0
   Ki miatt az udvar, királyné udvara,	0
   Fényes Visegrádon gyászba merűlt vala,	0
   Ott lakván az özvegy, Károly nagy királyé,	0
   Lajos édes anyja, Erzsébet királyné.	0
      Visegrád, Visegrád! hol van régi fényed?^[1]	0
   Magas fellegvárad, parti építményed?	0
   Dunapart hosszában kerti ékességed?	0
   Mérföldekre nyuló, párduszlakta nyéked?	0
   Ott, hol négy királynak azon idő tájba'	0
   Megfért volna minden udvari pompája	0
   Meg sem töltve annak negyedfél száz termét, -	0
   Most a róka bujkál, ássa kicsiny vermét.	0
      Nem nyilik kevélyen a Dunára kapu,	0
   Belül is a zöld tért gaz veré fel s lapu,	0
   Oda van a lépcsők márvány büszkesége,	0
   Nyolc egész ölnyire terjedt szélessége.	0
   S a négyszegü udvar eme lépcsők felett	0
   Negyven láb magasan - hej! az is odalett!	0
   Nem dicsekszik földje márvány kirakással,	0
   Nincs beárnyékozva illatozó hárssal.	0
      Nem is veszi körül nagy paloták szárnya	0
   Száz meg száz ablakkal a kies Dunára;	0
   Maga a koronát őrző hegyi fészek,	0
   Az is összeomlott, ledönték a vészek.	0
   De mi haszna borong rajta képzeletem:	0
   Sírató dalommal fel nem építhetem!...	0
   Noshát a királyné visegrádi háza	0
   Endre herceg miatt öltözék mély gyászba.	0
      Ottan a csillámló fejedelmi pompa	0
   Büszke ábrázatját feketébe vonta;	0
   S a bú, mintha ülné királyi ünnepét	0
   Felvette magára legszebb öltözetét.	0
   Meghallván a gyász hirt, seregesen gyűltek,^[2]	0
   Királyné asszonyhoz tisztes úri hölgyek,	0
   Hajadon és özvegy és akinek férje	0
   Főfő rangot visel: fiatalja, vénje.	0
      Jártak hosszu sorral a nagy palotákban,	0
   Vetélkedve mintegy szomorú pompában,	0
   És megoszták versent a királyné jajját,	0
   Hangosabbá tévén szózatos fájdalmát.	0
   Számtalan sok gyertya, mint egy-egy szövétnek,	0
   Hófehér viaszból - éjjel-nappal égtek;	0
   És a nagy harangok, viradattul estig,	0
   A tornyok falait szinte megrepesztik.	0
      Vége hossza nincsen a gyászos menetnek;	0
   Mindennap, azt vélnéd, egy királyt temetnek,	0
   Mondaték minden nap búsan zengő mise, -	0
   Annyi drága pompát nem látott senki se.	0
   Maga a királyné talpig gyász ruhába	0
   Minden nap misére ment a kápolnába,	0
   Mely a paloták közt állott legközépen,	0
   Remek építéssel, a várhegy tövében.	0
      Koldusok, szegények, feltartott süveggel	0
   Gyülekeztek oda minden áldott reggel,	0
   A királyné pedig alamizsnát oszta,	0
   Utána a sok pénzt három leány hozta.	0
   Másszor sem sajnállott ugyan ő felsége	0
   Adakozni bőven Isten dicsőségre,	0
   De most adományit kétszerezve adja,	0
   Hogy Istennél inkább légyen foganatja.	0
      Klastrom emelkedik, fényes templom épül,	0
   Ne kiméljék, úgymond, telik az övébül,	0
   Jut belőle minden papnak és barátnak,	0
   Az Isten szolgái szükséget nem látnak.	0
   Lajos király pedig - minden szombat-este,	0
   Özvegy édes anyját hiven megkereste,	0
   Egész héten ország baját végzé Budán,	0
   Ha ő el nem végzi, ki lásson az után!	0
      De ha Visegrádba este megérkezett,	0
   Megcsókolta szépen az anyai kezet,	0
   Fekete ruhája bánatát ingerlé,	0
   Könnye hullt a gyürűk gyémánt köve mellé.	0
   Monda neki egyszer édes anyja: "Oh jaj!	0
   Mit ér nekem a köny, mit nekem a sóhaj?	0
   Minden nap, minden nap el-elmúlik egy nap:	0
   És mi ott vagyunk ma, ahol voltunk tennap.	0
      Keményítsd meg, fiam, ellágyult szivedet,	0
   Váltsd be férfi módra első igéreted?	0
   Tudom hogy hiába. De vért kiván a vér:	0
   S ezreké sem elég az én egy fiamér'!"	0
   Így önté az olajt a király tüzére,	0
   Nehogy azt a sok köny meglohassza végre,	0
   Mert szelid s jámbor volt benne a természet,	0
   Nyári vész haragja: támadt, elenyészett.	0
      Hanem most az egyszer nehezen felejte,	0
   Egy az, mivel öccsét szívéből szerette,	0
   Más az, hogy lakolni érdemes a bűnnek,	0
   Harmadszor, kivánja bajnoki becsűlet^[3]	0
   Ezért a magyarok hatalmas királya	0
   Elhatározá, hogy bosszúját megállja,	0
   Országából összerendelé a főket,	0
   Budára, gyűlésbe parancsolta őket.	0
      Kik is szép nagy számmal ottan megjelentek	0
   Papi és világi méltóságos rendek;	0
   Telegdi az érsek, Kont Miklós, a nádor,	0
   Laczfi vajda, Szécsi, Druget, Bánfi, Bátor.	0
   Ezek és még többen mikor összegyűltek,	0
   A nádor, az érsek elsőbb helyre űltek,	0
   Ugy a többi, sorban a zöld asztal mellett,	0
   Csakhogy gyász fedé most a zöld posztó helyett.	0
      A királyi szék is, mintha bánatjába'	0
   Öltözködött volna fekete ruhába;	0
   Sűrü fátyol lepi kéklő boltozatját,	0
   Gyémánt csillagait, fényes arany napját.	0
   Végre jött a király; vele édes anyja,	0
   Bánatos ruháját, mint egy felhőt, vonja,	0
   Egyenes, mint a nád, magas a termete,	0
   Nagy pénzt érne rajta gyászos öltözete;	0
      Mert mikép a felhőn a nap szűrt világa,	0
   Átcsillog a gyászon minden, ami drága:	0
   Gyűrűi, keresztje, kösöntyűi, lánca,	0
   Gyémántja, aranyja, rubintja, zománca.	0
   Egyszerre felálltak a nagy úri rendek,	0
   A király s királyné pedig oda mentek	0
   Hol magas ülőhely volt számokra készen,	0
   Feketébe vonva, lám mondom, egészen.	0
      Lajos a levelet hozatá most elő,	0
   Melyet irtak neki szegény öccse felől,	0
   Olasz herceg irta, névszerint Durazzó^[4]	0
   Felolvasta egy úr: így volt benne a szó:	0
   "Szomorú bal hírnek fekete hollója,	0
   Endre halálának vagyok hírmondója; -	0
   Megesett, megesett, megvan az áldozat,	0
   Él az Isten! ő lát, lásson is igazat.	0
      Kimenénk vadászni, bár ne mentünk volna!	0
   Aversza városa bár elsülyedt volna!	0
   Ott lakozánk este, víg vadászi torban,	0
   Kivűl a városon, egy nagy kolostorban.	0
   "Fordulván az idő, fordult öreg éjre,	0
   Johanna királynét karon fogta férje,	0
   Ketten egy szobába nyugalomra mentek,	0
   Hanem a gonoszok, oh jaj! nem pihentek.	0
      Zörgetik az ajtót; felverik álmábul,	0
   Felretten, kimegyen, először elámul,	0
   Aztán védi magát, védené, de hogyan?	0
   Ő egy s fegyvertelen, azok pedig sokan!	0
   "Johanna királyné nem ébred a zajra,	0
   Sikoltoz egy asszony, de ő azt sem hallja,	0
   Endre is zörgeti már az ajtót régen;	0
   »Gyilkosok - eressz be, édes feleségem!«	0
      Nem ereszti biz' a, nem bocsátja biz' a,	0
   Amely úton kijött, nem mehete vissza,	0
   Erőt vesznek rajta, zsinórral megfojtják	0
   S egy ablakon átal a kertbe ledobják.	0
   "Így esett, megesett, megvan az áldozat,	0
   Hanem él az Isten! ő lásson igazat;	0
   Te pedig most, uram, felséges nagy király	0
   Itt e földön itélj: boszúlj, büntess, birálj.	0
      Győzelem lesz utad: városok és várak,	0
   Fő és köz rendűek tiszta szivvel várnak;	0
   Én már büntetem a kis gonosztevőket:^[5]	0
   Jövel uram király, lakoltasd a főket."	0
   Most az urak szívét elfogá az iszony,	0
   Nem is vítatkoztak rajta soká bizony,	0
   Nem mondom, sokáig, kevés ideig sem,	0
   Nem tanácskozának bizony semmeddig sem.	0
      Sőt inkább felálltak összes egyetemben;	0
   "Háború! háború!" hangzik a teremben;	0
   Tudta ezt a király, hogy e lesz belőle,	0
   De jobb volt tanácsot kérdeni előre.	0
   Tudta, hogy az ország, élni-halni készen,	0
   Mind feláll őérte, összesen, egészen:	0
   Még se támaszkodott egyedűl csak erre,	0
   Nem is kényszeríte senkit menetelre.	0
      Volt már neki ott künn szép számú kis hada,	0
   Melyet más országban jó pénzért fogada	0
   Vitéz Miklós mester, kit előre küldött,	0
   S Jakabfalvi János, a veszprémi püspök.	0
   Hogy aztán eloszlék a budai gyűlés,	0
   Titkon is, nyilván is, folyt a nagy készűlés;	0
   A király egy haddal megindítá Kontot,	0
   Induláskor annak ily szavakat mondott:	0
      "Valahol utaztok, valahol átkeltek,	0
   Meg ne tudjam én, hogy bántsatok egy lelket,	0
   Vagy sarcot tegyetek, vagy ragadozzatok!	0
   Koronámra, mondom, szennyet ne hozzatok!"^[6]	0
   A másik had is gyűlt Rákos mezejére;	0
   Laczfi Apor István annak a vezére,	0
   Vele a két fia, három öccse, mert még	0
   A tatár Moldvából nem bocsátja Endrét.	0
      Ide csatlakozott a két harcos Bebek,	0
   Draskovics, Andrási, Druget és egyebek,	0
   Ide jó Giléti öccsével Jánossal,	0
   A János fiát is hozván Domokossal.	0
   Aztán Szécsi Miklós, a felső-lindvai,	0
   Szudár, Bánfi, Német, a két Kanizsai,	0
   Szécsényi Miklós a nógrádi főispán,	0
   Bátori, Pohárnok és Butkai István.	0
      De ki győzné sorra megnevezni őket,	0
   Nem mondom, egyenkint, de csupán a főket?	0
   Mindenik a maga zászlóalját hozza,	0
   Ezrével, vagy amint fel van rájok osztva.	0
   Ti is feljövétek, barna kunok, jászok,	0
   Szemes, ügyes, virgonc, nyilvető ijászok,	0
   Vagy nehéz ostromban faltörő bakosok,^[7]	0
   Midőn öklelőznek a várdöntő kosok.	0
      Lajos e hadakkal előbb tábort járat,	0
   Követi a szemlét isteni szolgálat,	0
   Ősz Telegdi érsek fenszóval megáldá,	0
   Ugy népét a király előre bocsátá.	0
   Maga pedig Lajos gondját a hazának	0
   Letevé kezébe az édes anyjának,^[8]	0
   Mert okos személy volt, nem is volt, asszonyban,	0
   Hozzáfogható más, egész Magyarhonban.	0
      Mellé pedig adta, mint férfi tanácsot,	0
   A megélemedett Telegdi Csanádot,^[9]	0
   Így, e roppant házat elrendelve bölcsen,	0
   Maga is a gazda indult sietősen.	0
   ^[1] Oláh Miklós, Pars. I. Cap. 6. A. J.	0
   ^[2] Dubnici krónika. A. J.	0
   ^[3] Lajos adománylevele Laczfi István részére. Dubnici krónika. A. J.	0
   ^[4] Fessler, III. rész, I. kötet, 215-268 l. A. J.	0
   ^[5] Fessler, III. rész, I. kötet, 214 l. A. J.	0
   ^[6] Dubnici krónika A. J.	0
   ^[7] Fessler, III. rész, I. kötet 651 l. A. J.	0
   ^[8] Dubnici krónika A. J.	0
   ^[9] Budai Ferenc. Polg. Lexicon. A. J.	0
Ötödik ének	0
      ,Vala okossága az tisztes asszonynak.'	0
      Ilosvai	0
   Toldiné pedig űlt egy szombati napon	0
   Este a ház előtt, a kiűlő padon;	0
   Akkor jött dologból Bence a vén szolga,	0
   És leereszkedék valami tuskóra.	0
      Tiszta, mint a pohár, volt az udvartájék,	0
   Hüvössé locsolva az esteli árnyék,	0
   Lanyha szellő repked, bársonyos az égbolt,	0
   Vére-vett arcával várt az éjre a hold.	0
   Fű, fa, madár csendes: csak egy rigóének...	0
   Csak erős, mély hangja hallik Etelkének	0
   Lent, az udvar lábján, ahol épen fejet;	0
   Szűri habkezével a felhabzó tejet.	0
      Jóllakott tehenek fanyalognak mélán,	0
   Zöldszinű, virágos, illatos új szénán,	0
   Míg a sárga borjuk, telhetetlen kéjjel,	0
   Farkat billegetve, dőzsölnek a téjjel.	0
   Toldiné asszonyság tünődék azonban	0
   Anyai örömben és anyai gondban,	0
   Meglátszott a képén hogy mikor, mit érez;	0
   Utoljára így szólt az öreg Bencéhez:	0
      "Elmegyek én magam, bizony el én oda:	0
   Megtudom, meglátom, kicsoda? micsoda?	0
   Kitől hozta Miklós azt a gyűrűt jegyül?	0
   Kit ad a jó Isten vénségemre menyül?"	0
   Nagyon helybenhagyta Bence a szándékot,	0
   Hogy legyen, mint legyen: el is végezék ott:	0
   Másnap a hajnal még alighogy zsendűle,	0
   Mikor Toldiné már a szekéren űle.	0
      Etelke pedig az öreg Bence jobbján	0
   Hajtá a lovakat az első saroglyán;	0
   Váltig restelé a vén cseléd a dolgot:	0
   Egész úton pörölt, veszekedett s morgott.	0
   Estefelé volt már hogy Keszibe értek,	0
   Mint idegen utas, hálásra betértek;	0
   Ott leszálla Bence s ápolgató kézzel	0
   Lovai üstökét megrántotta kétszer;	0
      Toldiné pedig ment befelé, a házba,	0
   Jobbra is, balra is szemesen vigyázva:	0
   Milyen a háztájék? a pitvar? a konyha?	0
   Mindezekben ismert csinos gazdasszonyra.	0
   Azután benyitott egy üres szobába,	0
   Onnan a másikba, oda is hiába;	0
   Körülnéze bennök és egy pillanattal	0
   Szemébe tűnt minden: szék, ágy, tükör, asztal.	0
      Visszatérve, leplét felhajtá az ágynak,	0
   Tisztának találta mindeniket s lágynak,	0
   Azután kifordult, s végig az udvaron	0
   Gyönyörűség! mennyi volt az apró barom.	0
   Így, sehol nem látván egy emberi lelket,	0
   Szemügyre veheté az egész nagy telket,	0
   Mignem, ráakadván a gyümölcsös kertre,	0
   Annak fái között Piroskát meglelte.	0
      Cicázott Piroska a leány cseléddel;	0
   Mit az idegentől tudom is hogy szégyell,	0
   Abbahagyta mingyárt, az orcája égett;	0
   Azonban jó szivvel látta a vendéget.	0
   Felvezette őket az első terembe,	0
   Váltig szabadkozott, hogy nincs semmi rendbe'	0
   (Toldiné is váltig mondta, hogy nincsen mit) -	0
   Letörlé a székről a sok tiszta semmit.	0
      Csakhamar beszédbe ízeledtek hárman,	0
   Előbb tartózkodva, hanem aztán bátran,	0
   Mert kis gyermek a szó ismeretlen körbe';	0
   Elébb búvik, aztán maga fut az ölbe.	0
   Elmondá Piroska, hogy az atyját várja,	0
   Ha nem jött ebédre, megjő vacsorára;	0
   Ugy is lett, haza jött, de komor volt nagyon,	0
   Hanem migyár' vidult, hogy vendége vagyon.	0
      S míg a jó öregek beszédbe merültek,	0
   Etelke, Piroska, a konyhába tűntek;	0
   Összebarátkoztak a legelső szóra,	0
   Mintha együtt nőttek, nevelkedtek volna.	0
   Nem is állott a szó Toldi Etelkében,	0
   Csakhamar a szája kioldott eképpen:	0
   "Hej, te Piroska!... de nem mondom, mert titok.	0
   Hej, ha te úgy tudnád, azt amit én tudok!	0
      Nem vagyunk mi útas, igazán megvallva,	0
   Nagyanyám-asszony a Toldi Miklós anyja;	0
   De egy léleknek se szabad ám tudni azt;	0
   Soha rád se nézek, hahogy rajtam kiadsz."	0
   Megijedt Piroska, meg is örült ezen;	0
   Hátha majd valamit nem inyére teszen!	0
   De más részben örül, a napot is áldja	0
   Hogy a Toldi Miklós édes anyját látja.	0
      Legottan a két lyány egymást megölelte,	0
   Piroska Etelkét, Piroskát Etelke;	0
   Van beszéd, de mennyi! tudom hogy akárhol	0
   Bujdosik most Toldi, a jobb füle lángol.	0
   Benn pedig a gazda, együtt a vendéggel,	0
   Cserélgetik a szót, öreges beszéddel;	0
   Toldiné azt kérdi, idegen módjára:	0
   Van-e több cselédje, vagy csak ez a lyánya?	0
      "Dehogy van! dehogy van!" sopánkodva felel,	0
   "De százzal se volna több bajom, mint evel;	0
   Most is oda voltam, most is abba' jártam.	0
   Atyafi gyülésen, a rozgonyi várban."	0
   Így felelt boszúsan és elpanaszolta	0
   Mi légyen a bajnak egész léte-volta,	0
   Hogy' adott a király igazság-levelet,	0
   Miszerint vagyona Piroskáé lehet;	0
      Hanem a rokonság feltámadt ellene,	0
   Hogy nem ér az semmit, a király levele,	0
   Nem is úgy ütött ki, mint a levél tartja,	0
   Mind azt feleseli, mind azt hánytorgatja.	0
   Egyik része, ugymond, fenyegeti perrel,	0
   Szeretne vagyonhoz jutni könnyü szerrel,	0
   Meghal ő, azt mondják, nem él örökkétig,	0
   Akkor a jószágot szerteszéllyel tépik:	0
      Más rész avval gyötri, tőle azt kivánja:	0
   Rozgonyi nevűhöz menjen a leánya,	0
   Tyúkkal és kaláccsal üldözik untalan:	0
   "Nocsak, öcsém uram! nocsak, bátyám uram!"	0
   Többen kérik a lyányt, de ő megmutatja	0
   Hogy hiába kérik, mert azér' sem adja;	0
   Pedig utána járt és bizony a levél	0
   - Törvénytudók mondják - bizony nem sokat ér.	0
      "De fölmegyek én még, ha az Isten éltet,	0
   Kérek a királytól erősebb pecsétet,	0
   És olyan levelet, aki hogy megálljon;	0
   Tudom meg is adja felséges királyom."	0
   Így végezte szavát; hanem Toldi felől	0
   Egy igét se szóla, nem is hozta elő:	0
   Mert ami világos, nem öröm az néki,	0
   S ami titkon esett, minek kürtölné ki?	0
      E közben Piroska felhozá a tálat,	0
   Melléült a gazda s a két asszonyállat,	0
   De Piroska nem ült jegybe és gyűrübe	0
   Micsoda gazdasszony, aki enni űl be!	0
   Toldiné meg a lyányt tartja mindig szemmel,	0
   Nem aval a nyájas édes-anyaszemmel,	0
   Hanem mostohával, amilyennel soha	0
   Nem nézhetne irigy napa vagy mostoha.	0
      De hiába nézte, de hiába leste,	0
   A csomót a kákán hiába kereste,	0
   Nem talált hibára, síma volt a káka:	0
   Rozgonyi Piroska leányok virága!	0
   Hogy aztán ideje volt a lefekvésnek,	0
   S unni kezdé magát világa a mécsnek:	0
   Toldiné asszonyság jó éjszakát monda,	0
   Etelke is mingyár' követé őt nyomba.	0
      Rozgonyi meg, amint azok elpihentek,	0
   Találgatja szörnyen: vajjon kik lehetnek?	0
   Hallá ezt Piroska, de nem szólott reá,	0
   Mintha ő sem tudná, vagy nem is hallaná.	0
   Toldiné azonban Piroskát az ágyba'	0
   Befoglalta buzgó szép imádságába,	0
   Mingyárt fia mellé, akiről Etelke	0
   Rosszat újságolni, jó hogy elfelejte.	0
      Alugyál jó asszony, álmodjál ma szépet:	0
   Nem hoz-é, ki tudja, bút a holnap néked?	0
   Hej! mert aki fiát szülte a világnak,	0
   Búbánatot szűle az asszony magának.	0
   Szép is volt az álma, mert aranyos kedvvel,	0
   Mosolyogva így szólt Rozgonyihoz reggel:	0
   "Soha se törődjék nászuram oly nagyon,	0
   Kire száll a birtok, kié lesz a vagyon.	0
      Ha elveszi a lyányt, tudom el is tartja,	0
   De meg, jó az Isten, majd csak kimutatja -	0
   Megüté ez a szó fülét a gazdának,	0
   Hogy mi okból mondja őtet nászurának.	0
   Így, nem sok beszéddel, összeismerkedtek,	0
   Egymás arcát nézve, öröm rózsát szedtek;	0
   Majd a szó is, egyik a másikat, hozta,	0
   Szegény Toldinénak fájdalmát okozta.	0
      Csudálkozott szörnyen, alig hitte Pál úr,	0
   Hogy semmit se hallott a Miklós bajárul;	0
   Elejét utóját hosszan elregélte,	0
   Hanem Toldiné azt nem hallgatta végre.	0
   Első mozdulattal a szivéhez kapott,	0
   Másik mozdulattal nyitá az ablakot:	0
   "Fogj be, öreg, fogj be!" - és a jámbor gazda, -	0
   Nem volt annyi lelke, hogy tovább marassza. -	0
      Mért vonúl magányba a mélységes bánat?	0
   Mért búvik sötétre a vérig vert állat?	0
   Mért a haldokló vad, sűrű rengetegbe?	0
   Természet törvénye vagyon mindezekbe'.	0
Hatodik ének	0
      ,Több dolgai között jó Tholdi Miklósnak,	0
      Még ifjú voltáról ily éneket írnak.'	0
      Ilosvai	0
   Megsohajtá Bence Nagyfalu határát,	0
   Köszönté süveggel a kopasz határfát,	0
   Akkor immel-ámmal a világba nézve	0
   Követé gazdáját halkan fütyörészve.	0
      Toldi pedig - hagyván Pirkóra az útat -	0
   Összeillegette a jövőt és multat;	0
   Mit tehetne, vajjon, addig is vitézül	0
   Míg az olasz ellen a király felkészül.	0
   Most a lova száját megrántá egy helyen,	0
   Hogy ne hajszra tartson, hanem csára menjen;	0
   Addig kisérgette azt az útat, csára,	0
   Hogy elért Erdélybe, kulcsos Kolozsvárra.	0
      Ottan megcserélte a rajtavalóját:	0
   Páncélját, paizsát, sisakját, forgóját,	0
   Hogy, mikor meglátta, Bence is bámulta,	0
   Ugy mosolyodék rá egy kis idő múlva.	0
   Onnan pedig indult messzi Moldovába,	0
   Hires Laczfi Endre székely táborába;	0
   Megpróbálta kardját a tatárok ellen,	0
   Mivelhogy régóta hever a hüvelyben.	0
      Ekkor esett az, hogy a tatárok kánját	0
   Elfogá, kihúzta, széllyelverte nyáját,	0
   Mint mikor a juhász botját közre dobja:	0
   Széllyel ugrik a nyáj: s a nagy kost kifogja.	0
   Elevenen vitte Laczfihoz a kámot,	0
   S elbucsúzék Toldi, miután beszámolt:	0
   Megsugá négyszem közt, hogy ki volna, s kérte	0
   Szóljon egyet-kettőt a királynál érte.	0
      Laczfi ezt örömmel fogadta, hogy meglesz,	0
   Toldi pedig indult szomszéd lengyelekhez:	0
   Hanem a góbék közt foly különös beszéd,	0
   Mert nem ismerék fel Toldi bajnok kezét.	0
   Azt esküszi lófő, azt esküszi gyalog:	0
   Csuda történt, ámbár szemmel látott dolog:	0
   Néhai Szent László nagy király vezette	0
   Őket a pogányság ellen ütközetre.	0
      Mert, amikor, ugymond, épen tűzbe mentek,	0
   Hogy? hogy nem? előttök egy vitéz jelent meg,	0
   Fegyverkezve talpig vérttel és páncéllal,	0
   Sima csiszolt vassal, csillogó acéllal.	0
   Roppant nagy ló tombolt (tódítják) alatta,	0
   Maga is őket egy fejjel meghaladta;	0
   Pallos a kezében s nagyfejű buzogány,	0
   Minek a szelétől csak úgy dűlt a pogány.	0
      Sőt nem egy a hitét arra is ajánlja,	0
   Hogy fején tündöklött arany koronája.	0
   Feje fölött pedig, fényes kerekségen,	0
   Koronás asszony űlt a levegő égben.	0
   Voltak ugyan, akik ezt kétségbe vonták,	0
   Hanem azt mindnyájan bizonyosnak mondák.	0
   Hogy maga Szent László király a levente	0
   S hogy Szűz-Mária volt az asszony felette.^[1]	0
      Akárhogy', akármint: a győzelem övék,	0
   Celnai jó borral isszák is a levét,	0
   Amit örömében Laczfi Endre oszta,	0
   Erdélyből, magával, sok tömlőben hozta.	0
   Mi pedig siessünk Toldi Miklós után	0
   Bujdosó, vándorló, viszontagos útán;	0
   Sok esett őrajta, sok jeles történet	0
   Ami fölött most csak elsuhan az ének:	0
      Elsuhan, átsuhan mint a fecske szárnya	0
   Mely a tavat éri, belé még sem mártja,	0
   Vagy mint szökdelése víz felett a kőnek	0
   Mellyel a gyerkőcök a folyamon szőnek.	0
   Tudta ő, hogy Kázmér, lengyelek királya,	0
   Egy testvér Lajosnak az édes anyjával;	0
   Tudva, e szerént hogy azok ketten egyek,	0
   Gondolva magában: "Oda bizvást megyek.	0
      Mint magyar vitézzel, jól fog bánni velem,	0
   Itt ez a kard: e lesz ajánló levelem;	0
   Tán szolgálhatok is némi részben neki,	0
   Tán Lajosnál értem magát közbeveti."	0
   Ilyes gondolattal odaért, hol vissza,	0
   Napkeletre önti habjait a Nyisztra;	0
   Komp vinné az útat keresztül a vízen;	0
   Most ki vala kötve, de a tulsó részen.	0
      Toldi a révésznek mindegyre kiáltott,	0
   Karjával is inte, bár senkit se' látott	0
   Beléúna végre s abbahagyta osztán	0
   Integetni, mint a szélmalom a pusztán.	0
   Pirkó paripáját folyamnak biztatja,	0
   Bence is ért arról, utána usztatja,	0
   Így a parthoz jutnak, mely azonban sziget,	0
   Néhol bokros erdő, néhol tisztás liget.	0
      De ki látott ilyet! mindenik fa bitó:	0
   Hozzákötve egy-egy isten adta zsidó;	0
   Szájokat feszíti száraz, fojtós moha,	0
   Alig fedi őket az egy testiruha.	0
   Kapott ez alkalmon a vitézlő Bence;	0
   Jól kifent kardjával egy husángot metsze,	0
   Kezdé a legelsőt ugyancsak páholni,	0
   De felháborodván, így riad rá Toldi:	0
      "Menydörgöm adtát is! - vered, akit vernek?"	0
   Szepegett a szóra Bence, mint a gyermek;	0
   Parancsolta Miklós, hogy rögtön eloldja;	0
   Így panaszlá a bajt Ábrahám utódja:	0
   "Költözünk, bujdosunk szép Magyarországból,	0
   Számkivetve onnan, király parancsából.	0
   Amiért ősei hitét nem hagyá el:	0
   Költözik, bujdosik a szegény Izráel.^[2]	0
      Hogy e komphoz értünk - nem tudván előre -	0
   Dovec az óriás ennek vámszedője -	0
   Amit életünkben összesugorgattunk -	0
   Oh ég! - mint az ujjam - meztelen maradtunk."	0
   "Oldd meg társaidat!" a levente szóla,	0
   S elfordulván, többé nem méltatta szóra,	0
   Hanem fölkereste Dovecet, a zsiványt:	0
   Iszonyú mulatság, amit épen csinált.	0
      Egy-egy fiatal csert a földig lehajta,	0
   S midőn felereszti, már zsidó függ rajta;	0
   Visszapattan a cser, az elégen túl is,	0
   Kolompol a terhe innen is, meg túl is.	0
   Észrevévén Toldit a bokron keresztűl,	0
   Egy fiatal gyertyánt fölszakít tövestűl,	0
   És úgy várja készen, mint valamely bottal,	0
   Ütni húzakodó feszes állapottal.	0
      De Miklós zúdítja zubolynyi buzgányát:	0
   Eltalálta, épen a vakszeme táját,	0
   Vak is lett azonnal, siket is lett tőle,	0
   Tompa ökröndéssel lezuhant a földre.	0
   Megpihene mostan, a cselédjét várva;	0
   Hát íme közelget éktelen nagy lárma:	0
   Hallik Bence hangja: "Egy-egy arany! zsidók:	0
   Amiért megmenténk, fizessetek adót!"	0
      Másfelöl perpatvar, csúnya veszekedés:	0
   "Nem volt semmi alku - nem volt semmi kötés!"	0
   Toldi haragszik is, nevet is: "goromba!	0
   Hogy mersz elegyedni te az én dolgomba?"	0
   Így dorgálta Bencét; s így ez abban elmult; -	0
   E kis tréfa után Toldi tovább indult,	0
   De nem a királyhoz, Krakó városába:	0
   Üres kézzel nem megy gondolá magába.	0
      Hanem viszen neki, szép szavai mellett	0
   Fényes ajándékot, fényes győzedelmet;	0
   Alkalom volt erre: sok garázda litván	0
   A lengyel hadakat mindennap szoritván.	0
   Eszébe jutott a régi háborúság;	0
   A lembergi vásár csak tennapi újság.^[3]	0
   Miszerint a litván rablók feje, Olgárt,	0
   Felgyújtá a várost, leölé a polgárt.	0
      Kapzsi nép a vásárt hogyan verte széllyel,	0
   Drága selyem-bársonyt mértek koplyanyéllel:	0
   Nem árult az adó, és a vevő nem vett:	0
   Mégis elkölt minden, pénze mégis elment.	0
   E tudva, magát ő lengyelekhez adta;	0
   Erejét karjának úgy is kimutatta	0
   Hogy Lubárt és Kejstut, megszaladva rútul,	0
   Minden kedvök elment újabb háborútul.	0
      Így, a harc mezején töltve néhány hetet,	0
   Toldi a sereggel Krakóba sietett;	0
   Fényes diadallal vezeték Krakóba,	0
   Hol immár előbb is forgott neve szóba.	0
   Tudniillik Eszter a szép zsidó leány^[4]	0
   Hallotta Dovecről: mit mivelt a zsivány;	0
   Hallotta: ki, mikor? hogyan tanitá meg,	0
   Hite sorsosait hogy szabaditá meg.	0
      Eszter a királynál benn vala... még' nagy benn!	0
   Orca nélkül való fejedelmi kegyben;	0
   Nem csuda tehát, hogy Toldinak a híre,	0
   Jó szállást csinálni, előbb odaére.	0
   Nosza hát, nagy torral a győzelmet üllik,	0
   Ami tivornyának is bizony beillik;	0
   Első hely közöttük a zsidó leányé:	0
   Szebb ruhában űl ott, mint Sába királyné.	0
      Az urak ellenben isznak kegyetlenűl,	0
   Az a nyertes, aki asztal alá kerűl;	0
   Olyan mesterség ez, hogy könnyű az utja:	0
   Aki nem tanulta az még jobban tudja.	0
   Eszter pedig, ámbár szeme Toldin jára,	0
   Felügyelt a király arany poharára;	0
   Piros galamb-ajka sűrűn megcsippenti:	0
   Akkor ivás nélkül meg nem állja senki;	0
      Legalább a király úgy van azzal mindég.	0
   De poharazásban legelső a vendég:	0
   Maga is a király nézi gyönyörködve,	0
   Szivesen beszélget vele időközbe'.	0
   Kérdez tőle holmit; sokszor emlegeti,	0
   Hogy Lajost, az öccsét, mily igen szereti	0
   Országát is, ugymond, végre neki adja,	0
   Feltette magában: mert hát kire hagyja!	0
      Többet is beszélne, kérdene Tolditól:	0
   De nyelve az eszét már nem éri utól,	0
   Megakadt egy szóban, a kellőközépen;	0
   Nehéz lett, elalutt a nagy bársony széken.	0
   Így vége szakadván tusnak, boritalnak,	0
   Tehetsége szerint kiki hazaballag;	0
   Toldi is hazament, lefekünni, oda,	0
   Ahol készen várta egy szép vendégszoba.	0
      Esze, lába, helyén; a nyelve is fordul,	0
   Hanem az orcája tüzel a sok bortul,	0
   Zúgó füleiben vad muzsika dörmög,	0
   Szeme előtt pedig... hej! a bor nagy ördög.	0
   Szeme előtt, mondom, a zsidólyány képe.	0
   Ifjuság: bolondság! mi nem jut eszébe!	0
   Eszébe jut minden, annyi minden régi -	0
   Mikor a kőből is olaj cseppent néki.	0
      Hol ezen jár esze, hol a zsidólányon:	0
   Nem bir elaludni, hánykódik az ágyon,	0
   Mikor egy vén asszony a szobába lépve,	0
   Bár csak ketten vannak, suttog a fülébe.	0
   Sugva beszél hozzá, mert a nagy-felszónak	0
   Több orcája van ám, mint a susogónak:	0
   Attól is, ki hallja, attól is, ki mondja,	0
   Szégyenli az magát, hangosan kimondva.	0
      Toldi a szégyenre - gondol is ő erre!	0
   Követi az asszonyt egy bizonyos helyre,	0
   Végig a tornácon, keresztül a házon;	0
   Szőnyeges, aranyos tizenegy szobákon.	0
   Tizenkettedikhez érve most a banya,	0
   Mutatá az ínyét, mintha mosolygana,	0
   Csendesen kopogtat, leskelődve nyit be,	0
   Csak Toldit ereszti, maga nem megy itt be.	0
      Lanyha széllel akkor mind az ajtónyílat	0
   Megcsapá egyszerre, mind a kedves illat, -	0
   Azt gondolta Miklós, hogy nem is szobába,	0
   Hanem egyenesen lépett mennyországba.	0
   Nem volt abban ágy, szék, vagy más cifra holmi,	0
   Mint az ilyen házat szokás bútorolni;	0
   Közepéről egy mécs rózsaszinű lángot -	0
   Piros üvegen át terjeszte világot:	0
      Így néz vissza a nap, mikoron az esti	0
   Felhőkkel a tájat biborszinre festi.	0
   Fedezé a földet bolyhos bársony szőnyeg,	0
   Melyet a láb érez puha fris mezőnek.	0
   S mint megannyi lombos, leveles zöld cserje,	0
   Virág volt lerakva, külön-külön helyre,	0
   Magokat szép szinnel, árulják illattal,	0
   Egy erdőt képeznek, tűkör lévén a fal:	0
      Százszor veti vissza, hogy erdőnek véljed.	0
   Közepén a szoba kereken lemélyed,	0
   Lejáró van oda lépcsős márvány padon,	0
   Köröskörül, mint a bányába Váradon.	0
   Három fehér lépcső viszen a gödörbe,	0
   Három látszik ismét alább, mint tükörbe',	0
   Mert a negyediket sima viz takarja,	0
   Mely önárnyékától most egészen barna.	0
      Fürdő szép leányok, hajladozó testtel,	0
   Látszanak csúszkálni a lépcsőkön le s fel,	0
   Látszanak, jól mondom, mert meg se moccannak,	0
   Nem szégyellnek semmit, mivel kőbül vannak.	0
   Fehér lábát egyik most ereszti belé,	0
   Más pedig a vizből most vonja kifelé,	0
   Harmadik a lépcsőn szárítkozik űlve, -	0
   Szembe, háttal, hanyatt, - mindenképpen dűlve.	0
      Legfeljebb és legtúl karját nyujtja kettő,	0
   Nagy ezüst medencét fogva, mint egy teknő,	0
   Hátra emelik azt, testök visszagörbűl,	0
   Mintha így a partra tennék a gödörbűl.	0
   Még túl a két lyányon, szembe az ajtóra,	0
   Másik kettő térdel a szoba-pallóra,	0
   Párosan, de kissé széllyelebb egymástul,	0
   Kettő pedig összébb, emezeken hátul.	0
      Valamit emelnek közbül ezek négyen,	0
   Ketteje görnyedve, más ketteje térden,	0
   Könnyü hintaszéket, ami négy szíjon lóg,	0
   Tengeri csigához mindenbe hasonlót.	0
   Fölfelé a háta tornyodzik magosan,	0
   Dinnye-gerézd formán, hosszu rovátkosan,	0
   Széle széllyelterped, mint a páva farka,	0
   Hanem tiszta fehér, nem pedig oly tarka.	0
      Selyem boritéka ki van tömve puhán,	0
   Jobb az ülés rajta, mint a gyenge mohán,	0
   Benne a szép Eszter, kissé hátra dűlve,	0
   Hintázgatja testét, sem fekve, sem űlve.	0
   Lábait az ezüst medencében tartja,	0
   Csekély öltözet van hideg ellen rajta,	0
   Pongyola szabású ritka fehér kelme,	0
   Gömbölyü termetét kimutatja selyme:	0
      Termetét egészen, a szinét is félig,	0
   Kebelétől kezdve, le a lábszár élig;	0
   Nagy, fekete haja, derekán átvéve,	0
   Kétfelől, mint egy öv, foly le az ölébe.	0
   Első gondja volt, hogy mellét betakarná,	0
   (Mutatta legalább, mintha ezt akarná),	0
   Szemérmesnek látszó szempillái alatt	0
   Ravaszúl leskődött a hamis gondolat.	0
      Zavarodva Toldi még mindegyre ott áll:	0
   "Asszonyom, hadd értsem, mi okon hivattál!"	0
   De hamar megbánta együgyü kérdését,	0
   Szégyellve az asszony hangos nevetését.	0
   "Azér' hivattalak" monda neki Eszter	0
   "Hogy ezt a medencét lábam alól vedd el."	0
   Odamene Miklós, térdeit a kőre,	0
   Lebocsátá frísen, a márvány lépcsőre.	0
      Fehér lábacskáit, rózsaszinű habban,	0
   Megtalálta s kezdé mosogatni abban;	0
   De mialatt piros szép körmeit mosta,	0
   Eszébe jutott az ártatlan Piroska.	0
   Felkapá az edényt, maga is felállván;	0
   Eszter pedig most a kőleányok vállán	0
   Pihentette lábát, amelyek ott elől	0
   A medencét tarták, lám mondom, kétfelől;	0
      Így űlt, mosolyogván a Toldi szemébe.	0
   Hanem a vitéznek komor lett a képe:	0
   "Adta bestiája!" káromkodik s nevet.	0
   Szeme közé önti a sok szappanlevet.	0
   Egyszeribe, mint az, kit ostorral vágnak,	0
   Végit érte Miklós tizenegy szobáknak,	0
   Onnan a tornácra, onnat az udvarra,	0
   Sebesen csapódik, hol jobbra, hol balra.	0
      Fölkereste Bencét, felrázta keményen:	0
   "Nyergelj fiu, nyergelj! de mindjárt meglégyen!"	0
   Alig is tölt abba három-négy pillanat,	0
   Hogy már Toldi Miklós a mezőkön haladt.	0
   Eszter pedig és a banya köztanácson,	0
   Arra határoztak, hogy lármát kiáltson;	0
   Nem sok a látatja, mert akármit csinál,	0
   Minden ember alszik, főképen a király.	0
      Világos viradtig ott lesé az ágyát,	0
   Akkor elővette Potifárné vádját,	0
   Amire tanítá szégyen és a bosszú -	0
   Hanem ez az ének már nagyon is hosszú.	0
   ^[1] Dubnici krónika. A. J.	0
   ^[2] Küküllei János. A. J.	0
   ^[3] Fessler Dlugoss után. A. J.	0
   ^[4] Kázmért kicsapongásai ellenére is nagy királynak ismeri a lengyel	0
   történelem. Eszterről Fesstler, 403 l. A. J.	0
Hetedik ének	0
      ,Tart vala az asszony... nagy siralmat.'	0
      Ilosvai	0
   Toldiné bús szíve otthon is csak fája,	0
   Szomorú lőn neki csendes háza-tája,	0
   Szomorú és siket: ahová, jól tudja,	0
   Hire a fiának, ha volna, se jutna.	0
      Azér' eltökélé hogy Budára menjen:	0
   Sok ember megfordul oly világos helyen,	0
   Népek és országok utja metszi átal;	0
   Szemfül ember ottan mindig ujat lát, hall.	0
   De meg' célja is volt az özvegy királynét	0
   Felkérni, hogy lenne szószóló fiáért,	0
   Visegrádra menni, elébe járulni,	0
   Egy kis ajándékkal lábához borúlni.	0
      Rögtön is hozzálát, késedelem nélkül,	0
   Elrendeli házát és az útra készül;	0
   Mezei munkának úgy is szűnt a napja:	0
   Ami hátra van még, azt Bencére hagyja.	0
   Azután egy belső régi szekrénybe nyúl,	0
   Amelyet magával hozott menyasszonyúl;	0
   Nehezen nyiták ki, sorba vették hárman,	0
   Kulcsa megfeledte a járást a zárban,	0
      Toldiné felhajtja felső takaróját.	0
   Gondosan beszerzett halálra-valóját,	0
   Akkor vigyázattal, jobb kezét ledugva,	0
   Keresgél fenéken valamit egy zugba.	0
   Előbb is az arany koszorút vevé ki.	0
   Anyai jószága volt e párta néki,	0
   Úgy szállott az mindég leányról leányra,	0
   Bajos lenne hamar megmondani, hányra;	0
      Gyémánttal, rubinnal a cifrája ékes,	0
   Smaragd benne szép zöld, opál benne kékes. -	0
   Odagörbül a lyány, lélekzetet sem vesz,	0
   Szeme ragyogása a köveken túltesz.	0
   Azután kösöntyű, szinte olyan áros,	0
   Kerűlt napvilágra; összeillő, páros,	0
   Melyeket a férje adott jegybe, Lőrinc,	0
   Melyeket azóta kettős gonddal őriz.	0
      Hamisan Etelke nagyanyja karjára	0
   Kapcsolá az arany perecet, próbára:	0
   Felrántá egészen, feljül a könyökén:	0
   Maga Toldiné is mosolyogta, szegény.	0
   Majd elővevé a szinehagyta övet,	0
   Lefeszíté róla késheggyel a követ,	0
   Drágakövet, gyöngyöt, mellyel ki volt rakva,	0
   Ezt is, a többihez, kis kosárba rakta.	0
      Arany láncot és még több ily csecse-becsét	0
   Tőn hozzá, minek csak gondolt némi becsét;	0
   Betakarta osztán, szép fehér kendővel,	0
   Sok-rét, hogy semmi ne hulljon ki belőle.	0
   Most az eleséggel megrakott szekérbe	0
   Széna-űlést töm az öreg Bence térde,	0
   S od'adván a gyeplőt, egy suhanc legénynek	0
   Bölcs tanácsaival nem látszott fösvénynek:	0
      Ezt így kell, amazt úgy; mutatá, hogy lássa,	0
   Mi a lóhajtásnak különös fogása,	0
   Elmondá az útat, egészen Budáig:	0
   Itt s itt hajszra, csára, tekerűl, szétválik.	0
   Unta is már a szót Gere, a tanítvány,	0
   Ostorával néha nagyokat suhintván;	0
   Meg-megcsapta lábát a lógós lovának,	0
   S megrántá a gyeplőst, hogy ne szaladnának.	0
      Végre osztán felült a nemzetes asszony,	0
   Meghagyá Bencének: mit, hogy igazgasson.	0
   Mellé unokája; míg egy leány cseléd	0
   Be-lim-lomozá a szekér első helyét.	0
   De, mikép utazott Toldiné Budára,	0
   Nem méltó az ilyen tisztes krónikára;	0
   Háza volt Miklósnak, oda szálla Budán;	0
   Mint a magáéba kedves fia után.	0
                   (Több nincs)	0
DALIÁS IDŐK	0
   Második dolgozat	0
Első ének	0
   (Ugyanaz, mint az első dolgozatban)	0
Második ének	0
      ,Jeles öklelések akkor ott levének.'	0
      Ilosvai	0
   Futott a sebes hír, elfutott íziben,	0
   Mi akar most lenni odalent Kesziben:	0
   Fényes hadijáték, melynek neve torna,	0
   Forr oda a népség, mert hogy is ne forrna!	0
      Mindjár' zajosabb lett az öreg sasfészek;	0
   Ünnep szombatján már gyűlnek a vitézek	0
   Víni a szép lyányért, vagy dús birtokáért,	0
   Vagy csak időtöltés, mulatság okáért.	0
   Toldi azonközben, Budán lévén lakos,	0
   Király udvarában vala mindennapos. -	0
   Nem egyszer hozá fel, tréfa közt a király:	0
   "No, fiam Miklós, hát?... hogy lesz Rozgonyinál?...	0
      Gazdag a lyány, szép is, nem hiábavaló:	0
   Épen hozzád illő, épen neked való..."	0
   Fejét rázta Miklós, mintha talán a szót	0
   Ki akarná rázni a füléből - s nem szólt.	0
   De midőn bajtársi az előszobában	0
   Faggatják, nem igen válogat szavában:	0
   "Ej, mit! nekem asszony? és kölönc egy falka?	0
   Hogy utánam ríjon, mint az ajtó sarka	0
      Mindig, valahányszor az ajtót behúzom?...	0
   Mindig, valahányszor a lábam kihúzom?	0
   Eh! megleszek igy is: ha ma itt, holnap ott:	0
   Kedvesebb nekem a nőtelen állapot."	0
   Ezt dörmögte Miklós, ez az ő nótája,	0
   Ha nagyon zaklatják, hitet is mond rája;	0
   Özvegy édes-anyja pedig mennyit kérte!	0
   Csuda, hogy ez egyet meg nem teszi érte.	0
      "Fiam, édes fiam, mért nem házasodol?	0
   Elkapott a világ: hidd meg: elkárhozol!"	0
   Így intette anyja százszor is azelőtt;	0
   De csak hallgatással vőn a bajnok erőt.	0
   Egyszer ugyan közel járt már, így mesélik,	0
   A házasodáshoz, benne is volt félig;	0
   Megszerette a lyányt, nyomba' meg is kérte,	0
   Azt hivé, a lelkét odaadná érte;	0
      Már az esküvőre nem hiányzott semmi,	0
   Csupán nagy szakállát kelle még levenni,	0
   (Ugy szokták a nősök,) Toldi le nem vágta:	0
   Megmaradt a szakáll, s elmaradt a mátka.	0
   Hogy aztán közelge piros pünkösd napja,	0
   Gondját a király is leveté egy napra,	0
   Hiszen olykor-olykor tán az is pihenhet,	0
   Ki maga vesződik milliomok helyett.	0
      Testőrző hadából kiszemel nehányat,	0
   Toldi szabadkozott, de nincsen bocsánat,	0
   "Ugy se' ví a lyányért" - mindegy, nincs kegyelem	0
   Mond Lajos király: "csitt! el fogsz jőni velem."	0
   Lóra ül még egyszer s Keszibe lemégyen	0
   Az öreg nemeshez: gondolá, nem szégyen	0
   Mert a népe kedvét ugy szerette nézni,	0
   Mint az apja játszó gyermekeit nézi,	0
      Addig-addig nézi, hogy közéjök vegyűl,	0
   De azér' kilátszik az apróság közűl:	0
   Ugy tett Lajos épen: játszott is, ivott is:	0
   De azér' nagyobb volt, - király volt ő ott is.	0
   Este a kompolti várkastélyban háltak,	0
   Hajnali szellővel megin' utra szálltak;	0
   Még szárnyára sem kelt a nagy út harmatja	0
   S a tegnapi nyomot épségben mutatja;	0
      Szőke a mező is, mintha deres lenne;	0
   Lova kesely körmét vígan mossa benne;	0
   Toldi a csapattal követi sebtében...	0
   Vele fut a hold is, visszafut az égen.	0
   Hát egyszer a pusztán, selyemszőke hajjal,	0
   Emeli fejét a piros arcu hajnal!	0
   Kíséri a nagy nap, burokba' születvén,	0
   Sugárit a földre széllyelteregetvén;	0
      Száz meg száz pacsirta a mezőt ellepi;	0
   Mindenütt a virág! minden oly ünnepi!	0
   Az idő e napnak nem maradt adósa:	0
   Olyan a szép pünkösd, mint egy kinyilt rózsa.	0
   Ebéd tájon immár nagy süvegű sátrak,	0
   Mint valamely tábor, messzünnen tarkálltak,	0
   Hallatszott is vékony csöngettyük rivása,	0
   Buzgó jámbor népnek templomba hivása.	0
      Lépteit a király kettőzteti gyorsan,	0
   Amint odagondol, egyszeribe' ott van;	0
   Körülveszi bizvást férfi, asszony, gyermek,	0
   Hogy öröm azt nézni a szegény embernek.	0
   Rozgonyi lakása nem valami fényes,	0
   De akkor-időben nem is volt szegényes,	0
   Nem gyalázta vályog erős tégla falát,	0
   Sok henye kőtámasz terhelte oldalát;	0
      De bizony szűk lett az ilyes alkalomra,	0
   Egy-két szoba van csak: a többije kamra,	0
   Gabonás, szalonnás, pince, raktár, magtár:	0
   A nagyhasu háznak minden része csak tár.	0
   De a szives gazda kilelé a sorját;	0
   Hogy a becsülete ne szenvedjen csorbát	0
   S azt ne mondja a ház minden érkezőnek:	0
   "Kivűl tágasabb ám!" ha vendégi jőnek.	0
      Cifra sátorokat veretett a gyöpre,	0
   Szőnyeggel bevonva, deszkára, cölöpre;	0
   Telt is a költsége; hogy nem is sajnálta:	0
   Érdemes vendégit jó tanyára várta.	0
   Itt fogadá mostan királyi vendégét,	0
   Legszebb sátorába hítta ő felségét;	0
   Alig leli helyét, szolgálja, köszönti...	0
   Csakhogy a lelkét már elébe nem önti.	0
      De Lajos igy szóla: "sem étel, sem ital	0
   Nincs helyén barátim; hagyján a viadal!	0
   Mig Isten házába nem megyünk mindnyájon,	0
   Hogy az Ur szent lelke ma reánk is szálljon."	0
   Ily szép szavak után maga mindjárt kele	0
   És megindult gyalog; az urak is vele:	0
   Urak asszonyságok; deli szűzek sorral,	0
   Gyöngyös pártáikon lebegő fátyollal.	0
      Sokan beszorultak, amennyin befértek,	0
   De bizony kivűl is maradt ám temérdek:	0
   Templom helyen a menny kéklő boltozatja	0
   Buzgó éneklésök' messzi hangoztatja.	0
   Vége szakadván az isten-tiszteletnek,	0
   Hamar a játékot kezdeni sietnek;	0
   Falatoz az éhes; a levente készül,	0
   Aki szép lyányt óhajt diadalmi részül.	0
      Zeng a zeneszerszám: tárogató jajgat,	0
   Fütyülő sípokhoz nagy tülök kurjongat,	0
   Ropog az apró dob, a tábori böffen,	0
   Mint a bölönbikák egy nádasba' többen.	0
   Nyerit a harci mén, alig leli helyét,	0
   Előre szegzi mind hegyes dárda-fülét;	0
   Nyihog, kapál, rug, vág Toldi paripája:	0
   Ha most el nem szakad, jó erős a pányva.	0
      Maga Miklós jár-kel, bosszankodva szörnyen	0
   Minek is jött ide? azért, hogy pihenjen?	0
   Hogy leüljön félre? valamely ebzugba?	0
   S ottan bámészkodjék, keze-összedugva?...	0
   Kérdezi Tar Lőrinc, kenyeres pajtása,	0
   Vele tanyázván, mint sátorbeli társa:	0
   "Mi bajod levente, hogy oly nagyokat lépsz?"	0
   "Semmi, szólt a másik, bolondság az egész.	0
      Azt gondoltam: hátha megcserélnék veled?	0
   Fölvenném sisakod, páncélod, fegyvered?...	0
   Termetünk hasonló mind lovon, mind gyalog -"	0
   "Ugy de, monda Lőrinc, az én kezem balog!"	0
   Felelt arra Miklós: "no azt vettem észre!	0
   Nem is vivok jobbra, hanem csak balkézre;	0
   Bizd én rám, azalatt bújj el és légy veszteg."	0
   Rá is bizta Lőrinc, ebbe' megegyeztek.	0
      Odakint azonban nyüzsög a tenger nép,	0
   Víni a leányért számos ifju fellép:	0
   Butkai, Lorántfi, Kompolti, Pohárnok	0
   S többen a sorompó gémje előtt várnak.	0
   Ott acélüng habzik lovon és gazdáján,	0
   Ott páncél dagad a bajnok szive-táján,	0
   Zárt sisakon nagy toll bokrosan imbolyog,	0
   Drágakő csillámlik, arany ezüst sajog;	0
      Ott suhogó selyem, puha bolyhu bársony,	0
   Nyusztperém egyiken, hermelin a máson;	0
   Daliát és nézőt terheli a pompa; -	0
   Ritka helyen látni ennyit egy-izromba.	0
   Képzeljen valaki, mintha álmodná, most	0
   Százszinü sátrakból egy tündéri várost,	0
   Fövenytől aranyló piacot középen,	0
   Festett uj korláttal bekerítve szépen;	0
      Körül, a sok színben, szűzek, asszonyságok	0
   Mint ablak közt nyiló szebbnél szebb virágok -	0
   Hej! a fiatalság föl-fölnéz e tájra,	0
   Mint piros almáért gyermek a nagy fára.	0
   Majd az igazlátók a sorompó felett	0
   Egy magasabb polcon foglalának helyet;	0
   Fölnyitá a gémfát a szolgáló-mester,	0
   Futkos ide-oda, látszik, hogy nem röstel;	0
      Régi szertartásból a fövenyet bottal	0
   Megszurdalja: nincs-e tőr, vagy hurok ottan?	0
   Hirdeti, hogy nincsen, igazán megy a sor; -	0
   Most kürtjébe fúvall s igy kiált háromszor:	0
   "Vitézek, daliák, a sorompó nyitva! -	0
   Nevezetes harci-játék leszen itt ma,	0
   Királyi pecséttel, a szép Piroskáért,	0
   Rozgonyi uramnak kedves egy lyányáért!"	0
      Erre minden bajnok a nyilát kihuzta,	0
   Ki légyen az első? kocka határozta;	0
   Páronként ereszti őket a bajmester,	0
   A vad lovak elől könnyen ugró testtel.	0
   S megosztja közöttük a napot a szelet	0
   Aranyos botjával vágván feje felett.	0
   Most a két vas-ember, körme is páncélba',	0
   Messziről egymásnak pajzsát veszi célba;	0
      Vágtat a ló, vágtat, nem is győzne jobban,	0
   Háromhegyü dárda feszül a marokban,	0
   Összecsap a két hős: a paizs megkondul:	0
   Egyik, vagy mindkettő, hanyatt-homlok fordul.	0
   Van olaszdöfés, hogy magas deszkapalánk	0
   Választja el őket, mintegy udvar gyanánt;	0
   Van német-rohanás: ember, ló kitömve,	0
   Hogy röpit a szalma velök egyetembe;	0
      Hanem a legtöbb rész, ösi magyar módon	0
   Hegyes acélt hordoz a bajvivó rúdon:	0
   Mirevaló a pajzs? védje kiki magát,	0
   Vagy, ha ezt nem tudja, ám hadd szegje nyakát!	0
   Sokan víttak immár a daliák rendben,	0
   Kiket elszámlálni se' időm se kedvem;	0
   Sok dárda törött el, röpüle sok tarcsa,	0
   Hogyha nem volt ember, aki azt megtartsa.	0
      De most im beugrat egy balog, egy sete;	0
   Kérdezi a népség: vajon ki lehet e?	0
   Nem gyanítják, hogy az önnön maga Toldi,	0
   Mert mi szükség annak balkézzel harcolni!	0
   Azt hivék bajtársi, hogy, amennyi kedve,	0
   Sátorában alszik; földre heveredve,	0
   Az egész játékot semmire becsűli;	0
   Ha tudnák, kivel fog a bajuk meggyűlni!	0
      Pedig az erejét nem is adja ez ki,	0
   Nem magáért, hanem csak Lőrincér' tesz ki;	0
   Helybehagyá Lőrinc (lesve a sátorban)	0
   Megvallotta, hogy már ő se' vína jobban.	0
   Az első vitéznek, kivel Toldi játszik,	0
   Tompa nagy ütéstől szeme is káprádzik,	0
   Felfordul a világ - ő pedig lefordul, -	0
   Alig birta magát fölszedni a porbul.	0
      Személye kilétét hiába titkolta,	0
   Többen ráismertek, hogy az ifju Kolta;	0
   Almás-szürke lovát elvezette gyalog;	0
   Nem neheztel érte, hisz' katona dolog.	0
   Erre másik állt be: az apró Balassa,	0
   (Könnyű ráismerni) a király inassa,	0
   Szemes, fürge bajnok, eleven mint a csik,	0
   Toldi rúdja elől gyorsan félrehajlik.	0
      De Miklós a rúddal oldalvást lepedzi,	0
   Szánja a kengyelvas, lábát nem ereszti,	0
   Lova meghurcolja sarkantyúnál fogva,	0
   Nagy vargabetűt ír fejjel a homokba.	0
   Toldi pedig intett, hogy még víni kíván;	0
   Jelt ad a bajmester, más lovagot híván,	0
   De vontatva készül Lőkös, a harmadik,	0
   Ráér a jó Miklós széllyelnézni addig.	0
      Lova lassan ballag; körbe-körbe léptet,	0
   Nézi a nézőket, a sok szép cselédet,	0
   Mintha kertben volna, mind virág közt járna...	0
   Páncélos dereka nem hajlik utána!	0
   Ezalatt Piroska rózsaszin sátorban	0
   A vitéz fiúkat nézi vala sorban;	0
   Keresi félszemmel: köztük van-e Toldi?	0
   Mert, hogy azt szeretné, könnyü elgondolni:	0
      Szeretné neméért, szeretné nevéért,	0
   Szeretné ma látott deli személyéért;	0
   Visszaveti lengő fátyolát, hogy lássa.	0
   Mond neki valamit szíve dobogása.	0
   Toldi is a lyányra - de csak amúgy fennyen -	0
   Odaveti szemét... el se' vette könnyen!	0
   S mint midőn az ember érez benső vádat,	0
   Azt se' tudja, hogy mért? lelke úgy rátámad:	0
      Lovagi sisakja mintha égne arcán	0
   Oly igen pirul e mai tolvajharcán,	0
   Mintha útja veszen nem találja célját...	0
   Nagy hosszú sohajtás emeli páncélját.	0
   Ekkor esett az, hogy Toldi és Piroska	0
   Együvé gondoltak, ketten egy dologra,	0
   Együvé gondoltak, együtt sohajtottak,	0
   Amiről magok is tán semmit se' tudtak.	0
      Ekkor esett az, hogy két ifiú cseléd	0
   Szíve szerelmének fonta már kötelét,	0
   Kötelét halálos, örök szerelemnek...	0
   Én uram istenem, add jó végit ennek!	0
   Már azonban Lőkös, Toldi vívótársa,	0
   Feszíté dorongját, készen a futásra,	0
   "Jól vigyázz! ne hibázz!" riad a bajmester;	0
   Szégyelli azt Miklós (neki szól most egyszer):	0
      Öklelő szerszámát kapja jobb kezébe,	0
   Hogy előbb senye volt, most nem jut eszébe,	0
   Hanyatt löki Lőköst nagy marha lovastul, -	0
   Az ember füle majd siket lesz a tapstul.	0
   Nem is akadt ember, hogy Miklóssal víjon,	0
   Senkinek se' kellett a leány e díjon;	0
   Csak Rozgonyi Máté szíveli nehezen	0
   Hogy Piroska húga más vitézé leszen,	0
      Húga es vagyonja. Ő hiába kérte:	0
   Most fejével immár kell játszani érte;	0
   Kiugrat a sorból: "vagy élet vagy halál!"	0
   Az erős Toldival átellenbe' megáll.	0
   Hanem, mikor aztán lobogó kantárral	0
   Megered a két ló a dalia párral,	0
   Feszesen a dárdák meszire kinyúlnak	0
   Mint egyenes szarva csődör egyszarvúnak,	0
      S látja, mint egy gályát, közelítő szörnyet,	0
   Nevekedni Toldit: Rozgonyi elszörnyed,	0
   Lágy szivét elejti, vak dühét felejti,	0
   Rúdja fényes hegyét a homokba rejti.	0
   Visszarántá Miklós tanult lova száját,	0
   Pisszegés, hurítás üldözé a gyávát;	0
   De a mulatságnak azér' nem lett vége,	0
   Tovább is szerette nézni ő felsége.	0
      Sokan törtek láncsát, lovon úgy, mint gyalog,	0
   Voltak mindenféle testi viadalok,	0
   Ember ember ellen, vagy csapat csapattal,	0
   Múlaták a királyt ügyes fordulattal.	0
   Birkozás, lovaglás, kopjavetés járta,	0
   Dolgozott nyil és kard, buzogány és dárda;	0
   Majd paraszt szerszám is jött napfényre végül	0
   Kasza, villa, fustély - csupa nevetségül.	0
      Toldi is, rossz kedvét el akarván űzni,	0
   Mint a sáskafölhőt nagy lárma elűzi,	0
   Toldi is beállít egy goromba cséppel:	0
   No hiszen jaj annak, akit ez megcsépel!	0
   Megereszti nyakát a csép, mint egy gólya,	0
   Kelepel a végén szijjas hadarója,	0
   Csattog össze a rúd, a páncél is pattog,	0
   Tombol a két vívó, döng a föld alattok.	0
      Toldi a bajtársát vissza-visszagyűri,	0
   Három ízben a tért vele megkerüli;	0
   Támad iszonyú zaj, kacag a tenger nép,	0
   Úgy, hogy nevettében megrendül a környék.	0
   Így lett vége ama híres viadalnak,	0
   Követé pompája teritett asztalnak,	0
   Azután meg a tánc, jutalom osztása,	0
   Egy szép rózsaszálnak a leszakasztása.	0
      Rozgonyi csak inte, és az adott jelre	0
   Sátor ereszkedett a bajvívó helyre	0
   Nagy magas árbócról száz meg száz kötélen,	0
   Roppant fehér vászna lobogott a szélen.	0
   Sátor alá pedig a szolgalegények	0
   Háromszáz személyre asztalt teritének,	0
   Mert a többi kivűl, a padokban, evett,	0
   Aki nem érdemle nagy vitézlő nevet.	0
      Asztalhoz is űle a király, a vendég:	0
   Szép ruhás hölgyekkel az idősb leventék,	0
   Mert az ifjabbaknak fenszolgálni illett,	0
   Nyájas susogással a fehérnép mellett.	0
   Mielőtt azonban a ragyogó tálba	0
   Mártott volna Lajos: először felálla;	0
   Minden ember tudja fejedelmi célját,	0
   S követé a buzgó keresztyéni példát;	0
      Egy szép asztaláldást monda ő felsége,	0
   Szava messzi csengett a nagy csendességbe,	0
   Halkal minden ember utána könyörgött;	0
   Az erős vitézek hangja mélyen dörgött.	0
   De, mikor az áment rányomá a népség	0
   Vette Lajos király csillagos nagy kését,	0
   (Gyémánttól, rubintól csillogott a nyele),	0
   Kenyerébe szúrta, s tálba mártott vele.	0
      Kiki hozzáláta örvendetes arccal,	0
   Kinálván a gazda, egyszersmind az asztal;	0
   Igazán nagy beteg volna (és nagy csoda!)	0
   Ki egy olyan asztalt éhen hagyna oda.	0
   Hogy aztán elég részt vőnek az evésből,	0
   (Rozgonyiként szólva: sokat a kevésből!)	0
   Monda Lajos: "Hát már fel sem is köszöntöd,	0
   Leányom Piroska, nemes Csuta Györgyöt?"	0
      Elpirúlt a szép szűz; poharát emelé,	0
   Az arany pohárba rózsát márta belé:	0
   Pici piros ajka tükrözött a szélén -	0
   S nyújtá a királynak. Szólt ez, átalvévén:	0
   "Adjon Isten áldást e mai munkára,	0
   Örvendő öregkort az örömapára,	0
   Örökös jóllétet a magyar hazára:	0
   Tiszta, igaz szívből kivánja királya!"	0
      Erre, nem tudom ki, a parasztság között	0
   Nagy cserép kannával odakünn így köszönt:	0
   "Éltesse a királyt szegény nép javára!"	0
   Ezer meg ezer száj mennydörög szavára.	0
   Este szakadt vége az evés-ivásnak;	0
   A fiatalság már suttoga egymásnak,	0
   Hogy e drága időt nagy-hiába vesztik:	0
   Zúgolódott, hogy a táncot még se' kezdik.	0
      Végre fölszedék a hosszu asztalokat,	0
   Gyujtának azonnal viaszgyertyát sokat;	0
   Csillagzott a gyertya ezerféle kőben,	0
   Gyémántos boglárban, arany karkötőben.	0
   Majd a tárogató, síp, dob, amikor szólt,	0
   Kezdének az ifjak daliás toborzót	0
   A szép sátor alatt, körbe' karikába',	0
   Kiveré a nótát a vitézek lába.	0
      Pengett a sarkantyu, mind egyszerre pengett,	0
   A fehér kócsagtoll mind egyszerre lengett,	0
   Tánc közben a melles, tomporás vitézek	0
   Délcegen egymással farkas-szemet néztek.	0
   A fehérnép pedig, mint egy gyöngyös párta,	0
   Körűl a padokon a tánc végit várta:	0
   Legelt a sok szép szem a fiatalságon,	0
   Valamint a méhraj a mézes virágon.	0
      Köntösük szegélyét a víg zeneszóra	0
   Emelgette piros papucsoknak orra;	0
   Szemükből ragyogott a szomju kivánság; -	0
   Mint egy rózsagyepű, úgy ült a leányság.	0
   A vitézi táncot követé a páros,	0
   De nem olyan csélcsap, nem olyan betyáros:	0
   Halkan, palotásan a király kezdé meg,	0
   Illett a magyar tánc a legfőbb személynek;	0
      Szép Piroskát egyszer-kétszer megforgatta,	0
   S azzal édes terhét más vitéznek adta;	0
   Most felállnak többen, vigabb nóta perdűl,	0
   Szilaj kedvben a tánc csak a végin cserdűl.	0
   Majd a párnatáncnak következvén sorja,	0
   Legény is, leány is a térdvánkost hordja,	0
   Zöld bársony a párna: viszi kis kezébe'	0
   S letérdel Piroska... a király elébe.	0
      De Lajos a tánctól nyájasan szabódott,	0
   Elengedte a lyány... nem a szűzi csókot!	0
   Mit tegyen? megadta, rá meg is ölelte;	0
   Repesett e dolgon minden ember lelke.	0
   Azután egyedűl lejte szép Piroska,	0
   Földig hófehérben, mint egy virágos fa,	0
   Melyet a könnyű szél erre-arra lenget;	0
   Táncra híja Toldit, annak már nem enged,	0
      Nem is kérte Miklós, nem is szabadkozott,	0
   Komor tekintete nyomba' megváltozott,	0
   S mint borisza ember meghúzott kancsóba:	0
   Szeme, szíve, lelke odalőn egy csókba.	0
   Azzal ölön fogta, és járta középen,	0
   Nagyokat ujjantva szilaj örömében;	0
   Megmutatta, hogy mily könnyen elbir karja	0
   Egy fehércselédet, ha épen akarja;	0
      Fel-felkapta néha, mint vihar a pelyhet,	0
   Mintha csak ruháját vinné maga helyett;	0
   Lebben a leányzó, mint kopján a zászló:	0
   Az erős vitézzel a könnyü leányzó.	0
   Így mulatozának, valameddig tetszett,	0
   Mignem éjfél tájban már a hold is tetszett;	0
   Akkor pihenés lőn, díjak elosztása,	0
   Vitéz eleinknek hajdani szokása.	0
      Összeülnek mostan a viadal-birák	0
   Kik a harc folyamát egy nagy könyvbe irák	0
   Nevezik nevérül, vagy csak cimerérül	0
   Melyik vitéz mit kap diadalmi bérül.	0
   A jutalmat pedig egy-egy szép szűz adja,	0
   Meghajol a vitéz, mikor elfogadja;	0
   Megcsókolja a lányt, mert ez kötelesség,	0
   Nem hiszem azonban, hogy terhire essék.	0
      Öv, szügyellő, tarsoly, - gyenge kezek míve,	0
   Örül az ilyesnek ifju bajnok szíve; -	0
   Csótár, boglár, forgó bőven telik ottan:	0
   Rozgonyi se' fukar, s a király is ott van!	0
   Mind eloszták immár, csak egy vala hátra:	0
   Kié? kiki tudja, mégis alig várta:	0
   Egy gyűrű, jegy-gyűrű - köve, jaj, beh szépen	0
   Villog a Piroska remegő kezében!	0
      Eredj, Toldi Miklós, eredj oda, vedd el!	0
   Te vagy arra méltó sok vitézi tettel,	0
   Bajnok termeteddel, szerető sziveddel -	0
   Eredj oda, Miklós, a tiéd az, vedd el!	0
   Így ütött ki a csin; - így még akkor este	0
   Rozgonyi Piroskát Toldi eljegyezte	0
   Az összes nép előtt és a király előtt,	0
   És, ki mindent jól lát, a nagy Isten előtt. -	0
      Toldi kárpótlásul, mivel úgy is kérte,	0
   Lőrincnek a huga jobb kezét igérte; -	0
   De már ideje, hogy oszoljon a vendég	0
   S menjenek alunni a fáradt leventék.	0
Harmadik ének	0
      ,Vagyon Lajos király oly nagy készületben,	0
      Sok erős vitézek vannak seregében.'	0
      Ilosvai	0
   A haragos hajnal köte vérszin övet,	0
   Hogy Lajost álmából fölveri egy követ,	0
   Gyászos levelet hoz, sietős az utja,	0
   Mi van a levélben? a jó Isten tudja,	0
      Mert fekete azon a zsinór, a pecsét,	0
   Bontsd fel, király, bontsd fel! megölték az öcséd'	0
   Olaszok ölék meg, orozva, titokban;	0
   Önnön hitvese is részes a dologban.	0
   Hamar átfutá az írás foglalatját,	0
   Hamarabb a halál színe ábrázatját,	0
   Lehanyatlott búsan egy nagy zsöllyeszékbe,	0
   A könnyü levelet sem bírá kezébe':	0
      Könnyü volt a levél, de nehéz a bánat,	0
   Melyet Károly abban külde rokonának,	0
   Olasz herceg volt ez, más nevén Durazzó;	0
   Végtére Lajosból így töre ki a szó:	0
   "Jaj, szerelmes öcsém, boldogtalan Endre!	0
   Hát ilyen koronát tettek a fejedre?	0
   Jaj! ezér' kellett-é oly korán elválnunk,	0
   Hogy utolsó legyen az a búcsu nálunk?	0
      Nem is búcsu volt az, nem is volt bánatja:	0
   Mert, midőn két gyermek a játszást elhagyja	0
   És megvál: örökre? vagy csak néhány percig?	0
   Az előtte mindegy; közönösnek tetszik.	0
   "Jut eszembe, oh, jut! szende mosolygásod,	0
   Te valál a jámbor, én valék a vásott;	0
   Emlékszem szavadra, szőke szép hajadra,	0
   Fekete szemedre, tetszetős magadra,	0
      Mikor atyám elvitt, játszani kis társat,	0
   Kis leányt igérve: igen, ölő nyársat!	0
   Vitt, hogy növekednél a királyi székre,	0
   A nápolyi trónra, igen, mészárszékre!	0
   "Mit használt a gyűrü, melyet a hív anya,	0
   Hogy acél ne járjon, ujjaidra vona?	0
   Mit használt a bűbáj, csudatékony varázs?	0
   S a minden varázsnál jobb anyai tanács?	0
      Fekszel temetetlen, - hacsak elbukásod	0
   Helyén idegen kéz a földbe nem ásott;	0
   Ki fogá be szemed? ki siratott végig?...	0
   Oh, ez isszonyú bűn felkiált az égig!	0
   "Nem szablya, hegyes tőr: gyalázatos zsineg	0
   Vete véget, korán, ifju éveinek!	0
   Nem világos nappal, de éjszaka, orvul,	0
   Megejtve, kicsalva hűtlen női karbul!	0
      Johanna, Johanna, átkozott feleség -	0
   Nem feleség - ádáz, rút dögleletesség!	0
   Ha ezér' Isten és karom meg nem büntet,	0
   Nincsen e világon, megtorlani, büntett."	0
   Így önte ki Lajos, hogy tudtára esett,	0
   Fájdalma teljéből, csupán egy keveset,	0
   De azért a szíve tele maradt színig;	0
   Soká lesz az, mikor bánatja megszűnik.	0
      Azonban a rossz hir, és ki a hirt hozta,	0
   Minden élő lelket hamar felriaszta:	0
   Talpra ugrándoznak a nemes vitézek,	0
   Urokért, Lajosért, élni-halni készek.	0
   Zendül a sokaság, a hirt adja-veszi,	0
   Kit elébb s tovább lel, tudja-e? kérdezi,	0
   Sok már épen annak beszéli negyedszer,	0
   Akitől maga is hallotta nem egyszer;	0
      Ez lovát keresi, az siet nyergelni,	0
   Mintha ereszkedvést harcba kéne menni; -	0
   Csörtet a kard, páncél, fenyeget a láncsa:	0
   "Háború! háború!" többek riadása.	0
   Toldi is fut, gázol a király lováig,	0
   Dönti jobbra, balra nyergelő szolgáit,	0
   Maga csatol, peckel, maga felkantároz,	0
   S vezeti a Tündért király sátorához.	0
      Jól esett Lajosnak, amidőn kilépe,	0
   Hogy a hű levente ugy siet elébe;	0
   De nem akará hogy még most vele menjen,	0
   Négy-öt hétig ugymond, múlasson, pihenjen.	0
   Fölsegité szépen a nyeregbe Miklós,	0
   Kengyelét megtartván, mint akármely csatlós:	0
   A király, csak fővel, szomorúan inte,	0
   Gazda emberségét szó nélkül köszönte,	0
      Szomorún mosolygott a szép Piroskára,	0
   Mint felhőn keresztül a nap zöld sugára	0
   (Permeteg esőben, nyáron, ebéd felé):	0
   Hogy a szegény lányka sirva fakadt belé.	0
   Ottan jó Budára Lajos utját vészi;	0
   Követék csoportban hű magyar vitézi,	0
   Morogván az úton, mint viharos felhő,	0
   Mely kicsiny először, de nagy lesz, ha feljő.	0
      Valahon átkeltek, valamerre mentek,	0
   Lőn háborodása minden rangnak, rendnek:	0
   Pap a papiszéken, nemes a nyeregben	0
   Festi a közös gyászt fekete szinekben. -	0
   Nem soká Budáról, széles hazaszerte,	0
   A hadrahívó kard fejét fölemelte,	0
   Majd ősi szokással, mártva meleg vérbe,	0
   Majd irva pirosan a hivó levélbe.	0
      Nem parancsolat ez, nem is kénytelenség:	0
   De kinek ne volna több, mint kötelesség?	0
   Ki maradna itthon? ugyan ki ne menne? -	0
   Így érzett a magyar: Lajos bízott benne.	0
   Azt tartá a levél, hogy bizonyos napra	0
   Mind együtt lennének Budán, Szent-Jakabra.	0
   Időközben a vas mindenfelé duzzadt,	0
   Köhögött a kohó és a pőröly izzadt;	0
      Eke, boronástul, betegen hevernek,	0
   Másra kell az anyag: páncélnak, fegyvernek;	0
   Hadi hirtől hízik a paraszt a hűsön:	0
   De meleg a műhely; bár a nap ne süssön.	0
   A király is egyre készüléshez látott,	0
   Hamar odahagyván fényes Visegrádot,	0
   Hova édes anyját látogatni ment fel;	0
   Kölcsönös panaszban nem sok idő telt el.	0
      Most Budán székelve, éjt-napot eggyé tesz,	0
   Hogy baját felejtse, ezer dolgot végez:	0
   Tart tanácsot, ír, vagy csapatokat szemlél,	0
   Nincs olyan időperc, melyben dolgot nem lél.	0
   És már a királyi hadnak egy dandárja,	0
   Budai vérmezőn az indulót várja,	0
   Zászlói lobognak keleti szellőben,	0
   Liliom virággal teleirva bőven;	0
      Büszke nyakát a struc, mint torony, fenhordja,	0
   Aranyos patkóját orra között tartja;	0
   Mellőle a négyes szalag sem hiányzik,	0
   A kettős kereszt is fodorodva játszik.	0
   A király madara s liliomi mellett	0
   A vezéri zászlót lengeté a szellet:	0
   Dült paizs a címer, két fehér galanddal,	0
   E fölött koronás, szárnyas ifju angyal;	0
      Hédervári Kont az, - Miklós főpohárnok,	0
   Kit Lajos vezérül ada e dandárnak;	0
   S hogy az indulásra nem hiányzott semmi:	0
   Lejöve a király tőlük búcsut venni:	0
   "Nem járatlan út az, ismeretlen vadon,	0
   Hova nektek, ugymond, indulástok vagyon:	0
   Mentek Sztiriának és Gyulavásárnak,	0
   Hol vitéz szomszédim nyilt karokkal várnak:	0
      Amerre ti jártok, azon földet ott a	0
   Magyar had, fiaim, másszor is tapodta:	0
   Hová im e strucok mostan vezérelnek,	0
   Ott lengett turulja dicső nagy Etelnek!	0
   "Értek Udinéba, Etele halmára,	0
   Most is áll a tetőn mesés régi vára;	0
   Balfelé a tenger, s Akviléja marad,	0
   Eszötökbe hozván a jósló madarat;	0
      Akkor vette magát a mocsárok népe,	0
   Hol ma ugy fenhéjaz, vízi Velencébe:	0
   Kerüljétek, mondom, e mocsárt s lakóit,	0
   Víznek és száraznak kétszinű csuszóit.	0
   "Hanem Páduába útatok vegyétek,	0
   A szegény versköltőt el se feledjétek,	0
   Ki, midőn Atillát istenekhez mérte,	0
   Kicsibe hogy máglyán nem lakolt meg érte.	0
      Jobbfelé marad egy kies völgyi róna,	0
   Ott fekszik Milánó, Mántua, Veróna,	0
   Melyek nagy Etelét most is emlegetik,	0
   Soha, míg világ lesz, el sem is feledik.	0
   "Akkor más idő volt. De ti most már békén	0
   Jártok Olaszország innetső vidékén,	0
   Sorba jő Ferrára, Faenza, Rimini,	0
   Hol az út a tengerpartra fog levinni:	0
      Valahon utaztok, valahon átkeltek,	0
   Azt ne halljam én; hogy bántsatok egy lelket!	0
   Vagy sarcot tegyetek, vagy ragadozzatok!...	0
   Koronámra - mondom! szennyet ne hozzatok.	0
   "De mikor a Rontó vizén áthaladtok,	0
   Jusson eszetekbe, hogy Nápolyban vagytok!	0
   Ott Akvila vára fogad a hegyen tul -	0
   Ellenséges földön visz az út ezentul.	0
      Ott a sötét zászló kibontva dagadjon,	0
   Melyen irva öcsénk halálképe vagyon...	0
   Vitézek, fiaim: bizom tibennetek!	0
   Isten vezéreljen. Jó utat. Menjetek!"	0
   Ezt hallván a tábor, lelkesedve kiált:	0
   Éltesse az Isten, éltesse a királyt!	0
   Zendül a zeneszó, ropog a had lába,	0
   Fényesen kigyózik görbe völgy torkába.	0
      A király ellenben visszament Budára,	0
   Hova országgyülést rendelt Péter-Pálra;	0
   Nem lesz ott kimélve sem csapat, sem költség:	0
   Egy hang lesz a gyülés, abban semmi kétség.	0
   Másfelől az udvar, királyné udvara	0
   Régi Visegrádon gyászba merült vala,	0
   Ott lakván az özvegy, Károly nagy királyé,	0
   Lajos édesanyja, Erzsébet királyné.	0
      Visegrád, Visegrád! hol hajdani fényed?	0
   Magas föllegvárad? parti épitményed?	0
   Dunapart hosszában kerti ékességed?	0
   Mérföldekre nyuló, párduclakta nyéked?	0
   Ott; hol négy királynak azon idő tájba'	0
   Megfért volna minden udvari pompája,	0
   Meg sem töltve annak negyedfélszáz termét, -	0
   Most a róka sunnyog, ássa kicsiny vermét!	0
      Nem nyilik kevélyen a Dunára kapu,	0
   Belül is a zöld tért gaz veré fel, s lapu;	0
   Odavan a lépcsők márvány büszkesége:	0
   Nyolc egész nagy ölnyi pazar szélessége.	0
   Hát a négyszög udvar eme lépcsők felett,	0
   Negyven láb magasan - hej! az is odalett,	0
   Nem dicsekszik földje márvány kirakással,	0
   Nincs beárnyékolva illatozó hárssal,	0
      Nem is veszi körül nagy paloták szárnya	0
   Száz-meg száz ablakkal a kies Dunára;	0
   Maga a koronát féltő hegyi fészek,	0
   Az is összeomlott, ledönték a vészek.	0
   De mihaszna borong rajta képzeletem!	0
   Sirató dalommal föl nem épithetem. -	0
   No, s hát a királyné visegrádi háza	0
   Endre herceg miatt öltözék mély gyászba.	0
      Ottan a csillámló, fejedelmi pompa	0
   Büszke ábrázatját feketébe vonta,	0
   S a bú, mintha ülné királyi ünnepét,	0
   Fölvevé magára legszebb öltözetét.	0
   Meghallván a gyászhirt, seregesen gyültek	0
   Királyné asszonyhoz tisztes úri hölgyek,	0
   Hajadon és özvegy és akinek férje	0
   Fő-fő rangot visel, fiatalja, vénje;	0
      Jártak hosszu sorral a nagy palotákban,	0
   Vetélkedve mintegy szomorú pompában;	0
   És megoszták versent a királyné jajját,	0
   Hangosabbá tévén szózatos fájdalmát.	0
   Számtalan sok gyertya, mint egy-egy szövétnek,	0
   Hófehér viaszból éjjel-nappal égnek,	0
   És a nagy harangok virradattul estig	0
   S tornyok falait szinte megrepesztik;	0
      Vége-hossza nincsen a gyászos menetnek;	0
   Mindennap, azt vélnéd, egy királyt temetnek,	0
   Mondatik mindennap búsan zengő mise -	0
   Annyi drága pompát nem látott senki se!	0
   Maga a királyné, földig gyászruhába'	0
   Mindennap misére megy a kápolnába,	0
   Mely a paloták közt áll vala középen,	0
   Remekül épitve a várhegy tövében.	0
      Koldusok, szegények, fölemelt süveggel,	0
   Gyülekeztek oda minden áldott reggel;	0
   A királyné pedig alamizsnát oszta, -	0
   Utána a sok pénzt három leány hozta.	0
   Másszor sem sajnálta ugyan ő felsége	0
   Adakozni bőven, Isten-dicsőségre:	0
   De most adományit kétszerezve adja,	0
   Hogy istennél inkább légyen foganatja.	0
      Klastrom emelkedik, fényes templom épül;	0
   Ne kiméljék, ugymond; telik az övébűl,	0
   Jut belőle minden papnak és barátnak;	0
   Az Isten szolgái szűk időt nem látnak.	0
   De mikor bevonul éji rejtekébe,	0
   Nem hagyja nyugodni véres multak képe:	0
   Ősz férfi vonaglik ágykárpitja megett	0
   S haldokolva hörgi: "gyermekért gyermeket!"	0
      Zács Felicián az; követi családja,	0
   Őket hosszu sorral a királyné látja;	0
   Szomorú az eset, miről egy időben	0
   Így zendült az ének lantban, hegedőben:	0
   Zács Klára nótája	0
   Királyasszony kertje	0
   Kivirult hajnalra;	0
   Fehér rózsa, piros rózsa...	0
   Szőke leány, barna.	0
   "Királyasszony néném!	0
   Az egekre kérném:	0
   Azt a rózsát, pirosrózsát	0
   Hajh, be szeretném én!	0
   "Beteg vagyok érte,	0
   Szivdobogást érzek:	0
   Ha meghalok, egy virágnak	0
   A halottja lészek!"	0
   "Jaj, öcsém Kázmér!	0
   Azt nem adom százér' -	0
   Menj! haragszom... nem szégyelled?...	0
   Félek bizony gyász ér.	0
   "Sietős az utam	0
   Reggeli templomra;	0
   Ha beteg vagy hát fekügy' le	0
   Bársony pamlagomra." -	0
   Megyen a királyné	0
   Megyen a templomba;	0
   Szép virágok, deli szűzek	0
   Mind követik nyomba.	0
   Könyörögne, - nem tud,	0
   Nem tud imádkozni:	0
   Olvasóját honn feledé:	0
   Ki megyen elhozni?	0
   "Eredj fiam, Klára!	0
   Hamar, édes lyányom!	0
   Megtalálod a térdeplőn,	0
   Ha nem a diványon." -	0
   Keresi a Klára	0
   Mégsem akad rája:	0
   Királyasszony a templomban	0
   Oly nehezen várja.	0
   Keresi a Klára	0
   Teljes egy órája:	0
   Királyasszony a templomban	0
   De hiába várja!	0
   Vissza se' ment többé	0
   Szűz leányok közzé:	0
   Inkább menne temetőbe,	0
   A halottak közzé.	0
   Inkább temetőbe	0
   A fekete földbe,	0
   Mint ama nagy palotába,	0
   Ősz atyja elébe.	0
   "Hajh, lányom, lányom!	0
   Mi bajodat látom?	0
   Jöszte, borulj az ölemre,	0
   Mondd el, édes lyányom."	0
   "Jaj, atyám! nem, nem...	0
   Jaj, hova kell lennem!	0
   Hadd ölelem lábad porát -	0
   Taposs agyon engem! -"	0
   Harangoznak délre,	0
   Udvari ebédre;	0
   Akkor mene Felicián	0
   A király elébe.	0
   A király elébe,	0
   De nem az ebédre:	0
   Rettenetes, bosszuálló	0
   Kardja volt kezébe.	0
   "Életed a lyányért,	0
   Erzsébet királyné!"	0
   Jó szerencse, hogy megváltja	0
   Gyönge négy ujjáért.	0
   "Gyermekemért gyermek!	0
   Lajos, Endre halj meg!"	0
   Jó szerencse, hogy Gyulafi	0
   Rohan a fegyvernek.	0
   "Hamar, a gazembert...	0
   Fiaim... Cselényi!... "	0
   Ott levágták Feliciánt	0
   A király cselédi. -	0
   "Véres az ujjad,	0
   Nem vérzik hiába:	0
   Mit kivánsz most, én királynőm!	0
   Fájdalom dijába?"	0
   "Mutató ujjamért	0
   Szép hajadon lányát:	0
   Nagy ujjamér' legény fia	0
   Borzasztó halálát:	0
   "A más kettőér'	0
   Veje, lánya végét	0
   Piros vérem hullásáér'	0
   Minden nemzetségét! -"	0
   Rossz időket érünk,	0
   Rossz csillagok járnak:	0
   Isten ója nagy csapástul	0
   Mi magyar hazánkat.	0
   Ily szomoru eset a Feliciáné; -	0
   E miatt nem nyugszik Erzsébet királyné,	0
   Hogy szörnyű halált halt kedves fia Endre:	0
   Csak egyéb csapás is ne követné rendre!	0
      De Lajos - ártatlan imez átkos tettben -	0
   Vala bosszuálló kemény készületben;	0
   A nemesség is már dandárjait hozta,	0
   Ezrivel, vagy amint fel volt rájok osztva.	0
   Most a kopasz róna Rákoson virágzik,	0
   Most buborékot hány: sátortól nem látszik;	0
   Most lobog a zászló ezerféle szinben,	0
   Rajlik a vidor nép, csillog-villog minden.	0
      Messze a mezőnek fakó meze füstöl,	0
   Porfelleg verődik, melyben a ló prüszköl,	0
   Egy út az egész táj; a csapatok gyülnek,	0
   Mint villámló felhők, mind össze vegyülnek.	0
   Oh, ha gyenge tollam méltó lenne rátok,	0
   Lajoshoz sereglő régi nagy családok	0
   Összefoghatnálak egy bűbájos körben,	0
   Hol magát az utód lássa, mint tükörben!	0
      De sem a képírót süker nem biztatja,	0
   Sem az idő és hely mostan ki nem adja;	0
   Elég lesz futólag nevek említése	0
   Mint föcskének vízen szárnya legyintése.	0
   Ott lebeg a Laczfi hószínű sárkánya,	0
   Messze kis Erdélyből hozta ezüst szárnya,	0
   Maga István vajda feje a csapatnak,	0
   Fiai, testvéri tőle nem maradnak;	0
      Mint egy büszke folyam kisérőit vonja,	0
   Követé a nagy hőst sok vitéz rokonja:	0
   Laczfi Endre, Miklós, Pál, Mihály testvérek,	0
   Osztályosi Apor László nagy nevének.	0
   Ő az, István vajda, koronás Erdélyé,	0
   Kit Lajos e hadban teve fővezérré:	0
   Nem ifju', nem is vén: haja vegyes ősszel,	0
   Barna férfierő tiszta ezüst ésszel;	0
      Bölcs vezér, tanács, - de bátor kemény harcfi,	0
   Példabeszéddé vált: "ez második Laczfi!"	0
   Így szokás nagyitva hímet varrni róla,	0
   Nem szokás azonban venni szórul-szóra.	0
   Ott van a hű Miklós, a bátor Gyeleti,	0
   Zászlóját az öccse, két fia követi;	0
   Paizsán a címer négyfelé van osztva:	0
   Két mezője gyászos, kettő fehér, puszta.	0
      Mit jelent e gyász szin? mi értelme ennek?	0
   Ember! a sors ujját mondod véletlennek:	0
   Két mező fekete, ugyanannyi tiszta:	0
   E négy bajnok közül kettő nem tér vissza.	0
   Ott van a Geréni s Homonnai Druget,	0
   Nádor öccse, Miklós, vezeti ezeket;	0
   Olasz vér, de vegyült magyar anyatéjjel,	0
   Lobogója diszlik a hét seregéllyel.	0
      Távolabb csoportoz Budaméri Konya,	0
   A Szécsényi törzsnek igaz vérrokona,-	0
   Címere jelenti: az oroszlán rajta	0
   Kisded keresztjével, hogy Szécsényi fajta.	0
   Hozza Bánfi büszkén busa ökre szarvát,	0
   Miklós, fia bánnak, maga is bán, horvát.	0
   Andrási Temesből már ott vala szinte,	0
   Zászlaján egy kardos, páncélos levente:	0
      Andorás az, kitől származik a család,	0
   Hirdeti a címer ennek viadalát	0
   Akkor, hogy fejére szálla Szent-Istvánnak	0
   Az első korona, az első királynak.	0
   Ünnepel Esztergom, mint a haza szíve,	0
   Ott az ország nagyja és a külföld színe:	0
   Papi és világi, fejedelmi vendég,	0
   Kemény láncsatörő, bajvivó leventék;	0
      Az nap örömére víttanak egymással	0
   Egy idegen bajnok székely Andorással,	0
   Ki fejét amannak vállastul leszelte;	0
   Címerét Istvántól nem hiába nyerte.	0
   Ott lebeg továbbá Drágfi vasmacskája;	0
   A Nádasdi nádja, fekete kacsája;	0
   Ott a csuda címer, melyet ama gazdag	0
   Bebek István és György, Dancs fiai hoztak.	0
      Jól juhászkodott ám ősapja ezeknek,	0
   Hol Sajó vizével összefoly a Csetnek:	0
   Tündér-adta kincsből raka hét szép várat;	0
   Címerén a tündér, csuda nemű állat.	0
   Messziről mutatja Lukácsot, Bertalant	0
   Fekete mezőben három fehér galand,	0
   Hogy ők ama híres nagy Héderváriak,	0
   Kont Miklóssal vérént való atyafiak.	0
      De Ugrin fiának, mert ez már Ujlaki,	0
   Paizsán keresztbe folynak két szalagi,	0
   Melyet a koronás, szárnyas angyal őriz;	0
   Törzs apja ez ágnak Hédervári Lőrinc.	0
   Hozza Szécsi Miklós a maga dandárját,	0
   Két fejü nagy sassa teregeti szárnyát;	0
   Vele bajnok öccse, az ifju Ivánka,	0
   Ivánka, az ifju, Vas megye virága.	0
      Ennek javas-asszony megmondta előre,	0
   Hogy aráját hazaviszi esztendőre,	0
   Csak "ki lóval nem bir, az hadd járjon gyalog" -	0
   Gondolá a vitéz: nagyon rendes dolog!	0
   Hegyezi saskörmét Kanizsai János,	0
   Fekete félszárnya vérmezőben szálldos,	0
   A Rozgonyi féniksz fürödik tollában,	0
   Draskovicsén két sas, két nagy grifmadár van.	0
      E zászlós urakkal sok nemes dalia	0
   Összegyűlt sok régi nagy nemzetség fia:	0
   Csapi, Guthi, Kemény jelesebb közűle	0
   S két Forgács fiu, kit Bebek Anna szűle.	0
   Pajzsukon a szép szűz, tengerhab leánya,	0
   Szőke aranyhajnál nincs egyéb ruhája,	0
   Mosolyog az ajka, rózsabimbó melle,	0
   Csak festés különben, hát minek szégyellne.	0
      Mégis aki látja, nézi elevennek,	0
   Ha leány, elfordul; ifju örvend ennek:	0
   Szeme egy két percig rajtavesz a képen:-	0
   Forgács Andor kapta; elmondom, miképen.	0
   Omlik a tatár nyil felhőszakadása,	0
   Messzeföldre hallik jégeső zugása,	0
   A Sajó ut nélkül tántorog, mint részeg;	0
   Vérökkel itatják jó magyar vitézek.	0
      Vérbe alkonyult le a nap is Muhinál,	0
   Veszve, veszve minden! Béla fut, a király;	0
   Futtában két Forgács födözi testével,	0
   Andor, az ifjabbik, Tamás elestével.	0
   S már nem biztos vára: Znió avagy Gimes,	0
   Tovább a királlyal fut az ifju nemes,	0
   Távol Adriába, tenger szigetjére,	0
   Hol, mint vert vad, Béla megpihenhet végre.	0
      Ott egy nap az ifju hogy a parton járna,	0
   Ime! zátonyon ül tenger szép leánya:	0
   Nagy haját fésülte, - arany tündöklésü	0
   Hajából arany port szikráztat a fésü.	0
   Hattyuingét Forgács amidőn meglelte,	0
   Neki sem kellett több, hamar felölelte;	0
   Megijedt a habok Tündér-Ilonája,	0
   Hogy idegen kézben hattyúi ruhája;	0
      Kérte, adja vissza, nagyon szépen kérte;	0
   "Jól van - mondta Forgács - ha megcsókolsz érte!"	0
   "Nem, halandó, azt nem! jobbat teszek annál,	0
   Egy tündéri csóktul menten elhervadnál.	0
   "Nem, halandó, azt nem. De ha tudni vágyol,	0
   Mit rejt a jövendő, ez a sűrű fátyol:	0
   Ám halljad." Azonban, övig a kékellő	0
   Vizben, közelebb jött s igy dalolt a sellő:^[1]	0
      "Egy fiatal fának látom karcsu törzsét,	0
   Melyet annyi század vihara sem tör szét,	0
   Inkább lombosítja minden ujabb tavasz:	0
   Örvendj ifju ember: te vagy az, te vagy az!	0
   "Nőni fog családod fényben és hirnévben,	0
   Gyökere izmosul királyi hűségben,	0
   Valameddig Árpád fejedelmi vérit	0
   - Talán nem sokára - sirba nem kisérik:	0
      Akkor uj király fog érkezni habomon	0
   S fölemeli székét az előbbi romon:	0
   Lajos, Lajos, Lajos lészen fia ennek,	0
   Kit nevez a magyar nagynak, egyetlennek.	0
   "Negyven év forog le, majdnem egy fél század	0
   Hogy ő sirba viszí a királyi házat:	0
   Haj! mert e családon vér nehezül s átok,	0
   Melyet a leányán teljesedni látok.	0
      Forgács lészen az is, Forgács, ki megója,	0
   Nehogy bitang kézre jusson árva trónja...	0
   Hiába, hiába. Sulyos a vér-átok...	0
   Zavarodik a viz: zagyva képet látok."	0
   Így tovább is zengne vizi leány dalja;	0
   Hanem a vitéz azt már tovább nem hallja:	0
   Lebocsátá lankadt tetemit a fűre	0
   S elaludt, mint a tej, szépen ahogy űle.	0
      Most a lyány kiszállott - nem habozás nélkül,	0
   Mert igen szégyellé az alvó vitéztül, -	0
   Hattyuingét hamar szűz testére ölté,	0
   Szárnya csattogása Andort is felkölté.	0
   Mohón kapott Forgács a szép sellő után,	0
   Mintha álom után... hiu szellő után...	0
   Soká még a parton tünelődve jára,	0
   Majd iratta képét őse paizsára.	0
      Örömest engedte azt viselni Béla	0
   Mindenütt, hol később megfordult acéla:	0
   Hadban, öklelésen, párbajon, vagy tornán;	0
   Sátoron, pecséten, zászlón, sirja ormán.	0
   Most utódja Miklós, vele öccse András,	0
   Viselé a címert, két fiatal Forgács. -	0
   Berényi pedig jött fürge mókusával,	0
   Révai tátongó fene farkasával.	0
      Sárkányfogakat hoz Báthori, Zokoli,	0
   Butkai s ahányan e törzs vérrokoni;	0
   Csáki fölismerszett véres emberfőrül,	0
   Loránd fia Loránd fakadó fatőrül.	0
   Hozza homály ökrét kék mezőn Balassa,	0
   Zászlós Frangyepánnak röpül tarka sassa,	0
   Garai kigyója mérgesen növekszik,	0
   Ama Betlenével szinte már vetekszik.	0
      Egyszerű a Zudár sejtes ablak-olma,	0
   Mellyeszti galambját a Telegdi solyma;	0
   Nádasdi rucája Gersei-Petőnek	0
   E két nemes ágat hirdeti egy tőnek.	0
   Hát még ama nyilas Bocskai oroszlány!	0
   A Majtényi teve, a Viczai sas-szárny!	0
   Büdi bujdosója, a Csetneki halak!	0
   Kisvárdai kigyó, mely farkába harap!	0
      Mondjam-e Szentgyörgyi zászlaját, csillagját?	0
   Apafi szőllőjét, kardra szúrt sisakját?	0
   A Dersfi oroszlánt? a Szirmai rákot?	0
   A Rajcsányi medvét?... az egész világot?...	0
   Ki győzné ezeket venni laistromba,	0
   Hogy a dal szövése ne legyen goromba?	0
   Nagy erdő ez együtt: ennyi sok családfa	0
   Viruló díszében mind egyszerre látva!	0
      Emez fiatal még; az terepély immár,	0
   Sudarán sas fészkel, barna felleg himbál;	0
   Csonkitva, lenyesve hajt amaz uj ágat:	0
   Mai nap is élő, számos unokákat.	0
   De ti, kiknek ősét a dal édes gondja,	0
   Nem hizelgő verssel koszorúba fonja:	0
   Felhat-e hozzátok az egyszerü ének	0
   Egyszerű kebléből a nép emberének?!	0
      Vagy hazai dalra fületek már gyenge,	0
   S nem halljátok, ámbár neveteket zöngje?!...	0
   Sir a lélek bennem, - és a mai kortul	0
   Vigaszképen a mult dicsőséghez fordul.	0
   Ott van ami csillog, ott van ami ékszer,	0
   Mit csak a szem láthat s nem láthat elégszer;	0
   Ott hányja virágát mindenik nemzetség,	0
   Kitesz a hazáért a magyar nemesség:	0
      Maga, lova fényes; paripája kényes,	0
   Arábia szülte vagy tatár vadménes;	0
   Nem sok a gyalog szám; többnyire lovas had -	0
   Kiféle? miféle? címerén olvashadd.	0
   De a vármegyékből szinte sok jó láncsa	0
   Gyűle gyalogszerrel, hogy Nápolyt meglássa:	0
   Itt is, ott is mozog, hullámzik egy csapat,	0
   Mint nagy szél-vetés, ha szélben árad s apad.	0
      Ezek nem címerrel, bokrodzó sisakkal -	0
   Jöttek suta fővel, egyszerű sipakkal,	0
   De azért kemény nép: szivök mind huszári:	0
   Nem tehetnek róla, hogy gyalog kell járni. -	0
   Ti is feljövétek barna kunok, jászok,	0
   Szemes, ügyes, virgonc, nyilvető ijászok,	0
   Vagy nehéz ostromban faltörő bakosok,	0
   Midőn öklelőznek a várdöntő kosok.	0
      Lajos e hadakkal maga tábort járat,	0
   Legelébb talpon van, legutószor fárad,	0
   Egész nap zavarja, futtatja seregét,	0
   Porolván a puszta kopott köpönyegét.	0
   Hej, micsoda szörnyü óriás madár ez!	0
   Roppant szárnyaival csak a földön jár ez,	0
   Kiteríti néha, mint valami héja,	0
   Mérföldet kanyargat egyszeri karéja,	0
      Majd meg' összecsapja, mint a könnyü fecske,	0
   Ugy búvik előre hosszu, vékony teste:	0
   Kanyarodik, szélt vesz, ritkul, összeforrad	0
   - Mintha egy élőtest voln' az egész sor had.	0
   Mintha egy élőtest: földön csuszó sárkány...	0
   Mintha bárányfelleg, szines szép szivárvány;	0
   Lendül a sok zászló maga-fogta szélben,	0
   Majd egymás után, majd ezer is egy szélben.	0
      Sárga lován Lajos maga ugy cikázik,	0
   Mint midőn a gyermek tükörfénnyel játszik,	0
   Futkos a had előtt, mint egy futó csillag,	0
   Ragyogó sisakján hosszan úszó tollak.	0
   De, izzó nap után, mikor a lég enyhül,	0
   A vitéz is fárad, meg a ló is renyhül,	0
   Vissza, sátraikhoz, vidám lakomára	0
   Széled a poros nép, a lihegő pára.	0
      Füst-bokrétát tesz föl valamennyi sátor,	0
   Majd egy-egy tüzfény is megjelenni bátor; -	0
   Kuncsorgó juhász nép, támogatva botját,	0
   Messzünnen irígyli ezek állapotját.	0
   Így az egész tábor indulásra készen	0
   Együtt vala Pestnél, a rákosi részen;	0
   Csak Toldi hiányzik, csak ő marad vissza,	0
   Édes szerelemnek kóstolóját issza;	0
      Béke van szivében, most először, béke;	0
   Felejti ha-óta Rozgonyi vendége,	0
   Az egész hó egy nap és e nap egy óra...	0
   Nincs is az időnek ottan mutatója!	0
   Sőt az éj meg a nap sem tesz különbséget:	0
   Ébrenlét? vagy álom? sző csupán egy véget:	0
   Akkor is ott járnak egymás deli karján,	0
   Illatozó kertben fűzes Tisza partján...	0
      Mit beszéltek annyit, ti susogó lombok?	0
   Miér' búgtok össze, ti páros galambok?	0
   Hab, hab után, mér' futsz örök vágyódással?...	0
   Így álmodtak össze, gondolom, egymással.	0
   Hanem, előbb hogysem életét megkötni,	0
   Toldi a harc gondját el akarta vetni,	0
   Az utolsó harcét, míg foly élte hossza:	0
   Nincs eset azontul, hogy szivét megossza:	0
      Élni fog magának, élni Piroskának,	0
   Élni... azt nem mondja tovább a leánynak;	0
   Egész élte sorját hosszan elrendezte,	0
   Mikor együtt voltak az utolsó este.	0
   Hogy aztán a hajnal tetszett indulóra,	0
   Megállt jegyesével a leány egy szóra, -	0
   Azaz el se hagynák azt az egy szót soha,	0
   De nyerít a Miklós nyughatatlan lova.	0
      "Paripám nyergelve, lábam a kengyelbe' -	0
   Isten veled atyám és szivem szerelme!"	0
   "Áldjon meg az Isten, kedves fiam téged:	0
   De várd meg legalább a kenyérebédet."	0
   Megfogadta Miklós, elkelt az ebéd is,	0
   Beszéltek, beszéltek: több volt hátra mégis;	0
   Jött azonban Toldi fegyveres szolgája	0
   Hogy nem áll a Pirkó, a földet kapálja.	0
      "Paripám nyergelve, lábam a kengyelbe' -	0
   Isten veled atyám, és szivem szerelme!... "	0
   "Áldjon meg az Isten, kedves fiam téged:	0
   De várd meg legalább a déli ebédet."	0
   Megvárta, megevék azt is együtt délben,	0
   Jó-soká maradt még Toldi menő-félben:	0
   Ehol jő azonban a fegyveres szolga:	0
   Nem kell-e bekötni a lovat az ólba?	0
      "Paripám nyergelve, lábam a kengyelbe' -	0
   Megyek édes atyám és szivem szerelme!..."	0
   "Hordozzon az Isten, jó fiú, de már ma	0
   Ugyan hova mennél, ilyen éjszakára?"	0
   "Este vagy éjszaka: tőle nem irtódzom;	0
   Hova, merre megyek? az is az én dolgom;	0
   De tovább sehogy sincs maradásom itten,	0
   Hogy eddig maradjak, bizony azt se hittem.	0
      Isten hozzád szívem édes szép szerelme!	0
   Addsza kicsi kezed, borulj az ölemre:	0
   Hadd szakasztok rózsát gyönge rózsafádról -	0
   Egy csókot az utra, piros két orcádról."	0
   Elcsattant az a csók, nem is egyszer pedig,	0
   Mint a földi eper csattan, mikor szedik;	0
   Rövid vége lett a hosszu búcsuzásnak;	0
   Nem is integettek messziről egymásnak;	0
      Jó Toldi csakhamar lovára felűle,	0
   Szeméből valamit lopva kitörűle;	0
   Sarkantyúzza lovát, szintugy vérzik belé...	0
   "Co fel, jó paripám, szülő-helyem felé!" -	0
   Vele lakott másszor édes anyja Budán,	0
   De haza sovárgott, hazament azután,	0
   Nehogy elpusztuljon gazdaság és hajlék,	0
   Amint György fiának halomása hallék.	0
      Mert nem ada Isten hosszu éltet annak,	0
   Juttatá fogára erdei nagy vadnak; -	0
   Toldiné fogta fel árva kis leányát,	0
   Fölnevelte szépen kedves unokáját.	0
   Hej! nem is álmodta a nemzetes asszony,	0
   Hogy neki az a nap oly örömet hozzon.	0
   Ablakában ül, de onnan keveset lát,	0
   Mindössze az udvart, meg az apró marhát:	0
      Mert ugy volt a jámbor ösi ház kiszabva;	0
   És ugy látta jónak aki helybehagyta,	0
   Hogy ne kandikáljon országba-világba:	0
   Nézzen, mint igaz bölcs csak önön-magába.	0
   Most az öreg asszony lódobogást hallott;	0
   Szivébe azonnal gyors öröm nyilallott:	0
   "Jaj! Miklós..." kiáltja és szalad elébe;	0
   Nem leli a rostély nyitját hevenyébe.	0
      Szép Etelke pedig; Toldi György leánya;	0
   Mielőtt a kapun befordulna bátyja,	0
   Fut elébe, fut, fut; kengyelébe pattan;	0
   Csókja, mint egy ostor, oly nagyokat csattan.	0
   Hagyta hugát Miklós játszani Pirkóval;	0
   Maga édes anyját köszöntötte szóval,	0
   Megcsókolta előbb halvány szép homlokán,	0
   Addig föl se ment a lépcső három fokán;	0
      Mikor pedig fenn volt lehajlék hozzája,	0
   Megfogá a kezét, reáforrott szája;	0
   Édes anyja, szegény! kivül a ruháján	0
   Csókolgatta fiát, verő szive táján.	0
   Akkor a szobába mentek együtt karon -	0
   Mondanom se kell, hogy lett nagy lakodalom,	0
   Dehogy lelte helyét Miklósnak az anyja!	0
   Cselédnek is állott pince, kamra, konyha.	0
      Bence, a vén Bence volt a pincemester,	0
   Ki is tört belőle, hogy ő arra nagy szer.	0
   Ugy járt, ha borér' ment, hogy ne kelljen várni,	0
   S ugy hozott, hogy kétszer ne kellessék járni.	0
   De maga korán sem ivott azér' sokat,	0
   Forgatván fejében apai gondokat;	0
   Ivott ő, mint szokta sziv-vidámság végett,	0
   Vagy midőn kinálni kelle a vendéget.	0
      Hanem, mikor látta, hogy nincs semmi hiány,	0
   Enni már vagy inni egy cseléd sem kiván:	0
   Szólott a fiának, egy szálas legénynek	0
   S ketten a szobába Toldihoz menének.	0
   Ott elkezdi Bence: "M'óta t'om az eszem,	0
   Kenyerem ettől az öreg háztól eszem;	0
   Rossz kis sückő voltam, annyi mint az öklöm,	0
   Hogy a toldi pusztán szántottunk hat ökrön.	0
      Én ökröt vezettem, éd's apám az ekét...	0
   De minek kerítek ilyen nagy fenekét!...	0
   Hej! micsoda termés lett abban a földben!	0
   Eddig ért, uram, ni! másik esztendőben.	0
   "Még akkor boldogult apám uram is élt,	0
   Csakugyan Bencének hítták ő kigyelmét,	0
   Én is, hogy fiam lett, (látom, a bolondok	0
   Cifra neven kapnak) - Bence legyen! mondok.	0
      Nagy fiu, ehol van! Jöszte, szógám elébb:	0
   Szégyellős egy kissé, mint fiatal cseléd.	0
   Hej! vitéz nagy uram, jut-e még eszébe	0
   Mikor együtt mentünk a király elébe?	0
   "Jóval ifjabb volt még kelmed a fiamnál,	0
   Hanem szálasabb is, izmosabb is annál;	0
   Hányszor emlegettük azelőtt: no ebből	0
   (Kelmedet értettük) ember lesz, ha megnől.	0
      Biztattam is, menjen katonának, vagy mi;	0
   De az édes anyját nem akarta hagyni:	0
   Pedig, lám no! milyen ember vált belőle,	0
   Kit nem egyszer kétszer mondtam én előre.	0
   "Ezt a rossz fiut is nem t'om én, mi lelte,	0
   Katonának vágyik, vagy mi az eblelke!	0
   Azt izéli mindég: nem leszek én paraszt,	0
   Nem én, apám uram, elszököm ha maraszt.	0
      Itt van, nagy jó uram, azér' hoztam elő,	0
   Legyen kelmed hozzá igaz gondviselő,	0
   Apja helyen apja, vezető vezére:	0
   Isten is megáldja kegyelmedet érte!"	0
   Nevetett Miklós az együgyű beszéden,	0
   Forgatá egyszersmind a dolgot eszében:	0
   Elvigye-e Bencét, vagy itthon marassza?	0
   Melyikben lesz annak idővel is haszna?	0
      Etelke azonban egy asztali késsel	0
   Lovaggá ütötte három kis ütéssel,	0
   S kitörvén a kedve hangos hahotába,	0
   Bevonszolta Bencét az oldalszobába.	0
   Ott egy régi szekrény poros zege-zugát	0
   Felhányva, kiszede holmi ócska ruhát,	0
   Amelyeket Toldi már annak előtte	0
   Régen elhajított, mivelhogy kinőtte.	0
      Etelke azokból egynéhány darabot,	0
   Egész öltőbelit összeválogatott,	0
   S od' adá Bencének, ingyen ajándékba,	0
   Hogy tanuljon belé, vegye is fel még ma.	0
   Ezalatt elmondá Toldi az anyjának	0
   Hogy jutott kezéhez a szép úri lánynak,	0
   Mutatá a gyűrűt, melyet hoza jegybe,	0
   Háború végével kelnek, ugymond, egybe.	0
      "Akkor, édes anyám - no hiszen meglátod -	0
   Akkor nem futok én országot, világot,	0
   Nem kószálok hadba, hanem együtt élünk,	0
   Az én gyöngy galambom, Piroskám is vélünk!"	0
   Sírt, nevetett anyja, mikor ezt meghallá,	0
   Szíve az örömet nem várta, sokallá;	0
   Elpirult, tüzes lett halvány arculatja,	0
   Elpirítá benső titkos gondolatja:	0
      Előtte fia még mind a régi gyermek:	0
   Oly furcsán esett most képzelni embernek,	0
   Házasult embernek... képzelni továbbat	0
   Göndörhaju, fürge, játszi unokákat.	0
   Hányszor mondatá el, kérdezé ki ujra!	0
   Nem maradt szó nélkül egy legkisebb ujja:	0
   Karcsu-e, magas-e, barna-e, vagy szőke?	0
   Fehér-e, piros-e, vagy milyen a képe?	0
      Haja, szemöldöke, szeme, szempillája?	0
   Ajaki, beszéde, lábai, ruhája?...	0
   Felelni se győzne Miklós annyit neki,	0
   Ha oly jól nem esnék, mikor emlegeti.	0
   S jaj lett volna szegény Piroskának dolga,	0
   Ha, míg emlegették, folyvást csuklott volna! -	0
   Most azonban félbehagyták a beszédet,	0
   Mert az ifju Bence a szobába lépett.	0
      Kard veri a combját, a nyakában mente,	0
   Ki van csipve rútul, mint bármely levente,	0
   Megáll egyenesen, mint egy mutatófa,	0
   S rövid habozással imígy kezd a szóba:	0
   "Vitézlő nagy uram, szépen megkövetem,	0
   Egy páncélos bajnok, úgy látom idegen,	0
   Künn az ajtó előtt kigyelmedet várja,	0
   Hogy vele megvíjon életre-halálra."	0
      Toldinak se' kell több: "hogyan, a patvarba!"	0
   Felszökik sebesen, szalad a pitvarba,	0
   Hát csakugyan ott áll a sisakos vitéz	0
   Kivül a tornácon, vele megvíni kész.	0
   Toldi a fegyverről nyomba' megismerte,	0
   Látja, hogy az nem más, mint huga, Etelke,	0
   Iszonyu láncsáját bal kezében tartja,	0
   Mig a jobb kezében villog széles kardja.	0
      De Miklós a szemét összerántja vadul,	0
   Felgyűri az ingét, karja kiszabadul,	0
   Rohan puszta kézzel: megszalad az ellen,	0
   Hármat lép s elesik a nehéz fegyverben.	0
   "Ugy kell! eben esett, kőszülötte lyánya!"	0
   Kiált és odafut Toldiné, mert szánja,	0
   Fölemeli szépen, tizszer is megkérdve	0
   Nem fáj-e valahol? könyöke, vagy térde?	0
      Semmi baj! de van ám tréfaszó, nevetség,	0
   Van, mivel egymás közt eltöltni az estét,	0
   Mignem aztán Miklós tréfa közé fonta	0
   Amit Tar Lőrincnek komoly céllal monda.^[2]	0
   Elkezdi barátját dicsérni, de nagyon,	0
   Kétszer is mond egyet inkább, mint elhagyjon:	0
   Mily eszes, mily józan, mily szelid, hű, derék, -	0
   Gondolá Etelka: jól van, de már elég!	0
      Vállhegyen bátyjára hamisan pillantott,	0
   Felkapá az ágyról a pihenő lantot,	0
   Busa szemöldökét ráncolva keményen,	0
   Tiszta, erős hangja így csendüle mélyen:	0
   A mi lyányunk nem eladó,	0
   Büszke, dacos, válogató;	0
   Jobbra-balra pillogató;	0
   De a szive szinmutató:	0
   Nem eladó.	0
   Szeme nyájas, szava édes,	0
   Maga tetszős, bár negédes;	0
   Rád tekinthet, mosolyoghat:	0
   De azért, hogy tőrbe foghadd -	0
   Nagyon kétes.	0
   Hej! pünkösdi kis királyné:	0
   Rózsa vagy-é, tulipán-é? -	0
   Rózsa vagyok, szúró tüske,	0
   Tulipánsziv nem oly büszke	0
   Mint a lyányé.	0
   Jár utána gazdag fösvény,	0
   Nagy szerencse! fele köszvény;	0
   Jár szegényes, az nem kényes,	0
   Majd megeszi olyan... éhes;	0
   Ott az ösvény!	0
   A deák ül könyve mellett,	0
   Ugy bötűzi a szerelmet,	0
   Lám az apród, ha nem ül is,	0
   Százat szeret könyvnekűl is!	0
   Odább kelhet.	0
   Özvegy ember csak hitvány bor,	0
   Ecet ami azután forr; -	0
   Légy derék bár: kell ám fő is,	0
   Légy szelid s hű: ámde hő is,	0
   Szegény jámbor!	0
   Hát te páncél? párducmente?	0
   Van-e benned jó levente?	0
   Jaj, ha volna, mint szeretném!	0
   Ezer közül szemen szedném,	0
   Ha lehetne.	0
   Egy van olyan, az egyetlen,	0
   Messze, messze... bár mellettem;	0
   Könnyű nézni, megölelni,	0
   De szeretni, párját lelni...	0
   Lehetetlen! -	0
   Igy ez abban elmult. Így egész éjfélig	0
   Nyájason az időt hamar elbeszélik;	0
   Édes övéi közt enyhül Toldi gondja	0
   S egy hizelgő álom Piroskához vonja. -	0
      De korán a hajnal ébren leli másnap,	0
   Búcsut véve, indul messze utazásnak;	0
   Követi sok »áldás«, ezer »jó szerencse«.	0
   Utána poroszkál ázott szemmel Bence.	0
   ^[1] Vizitündérek régi neve. A. J.	0
   ^[2] T. i. hogy a hugát neki adja. A. J.	0
Negyedik ének	0
      ,Rettenetes haddal ezentől induljunk.	0
      Vala okossága az tisztes asszonynak.'	0
      Ilosvai	0
   Kont Miklós azonban, előhad vezére,	0
   Sok országon átal a Rontóhoz ére;	0
   Ott erős táborba vonta össze sergét,	0
   Hogy a nyűgös útnak kipihenje terhét.	0
      Messzelátó halmon sátorát emelé,	0
   Honnan a kilátás szép volt mindenfelé:	0
   Nyúgaton a kéklő hegylánc koszorúzta,	0
   Keleten a tenger, e nagy vízi puszta.	0
   Első gondja volt, hogy sátora elébe	0
   Árbocfát emeljen fürge ácsok népe;	0
   Azután a roppant uj zászlót kibonták	0
   S kötelen a magas ösztörűre vonták;	0
      Fekete a zászló; de a gyászos falra^[1]	0
   Selyem, arany, ezüst fonállal kivarrva	0
   Endre sorsát himzék négy rendbeli képen, -	0
   Halhatatlan rege! te mondd el, miképen.	0
   Mindjárt a legelső: vén királyt ábrázol,	0
   Róbert az, ki Nápoly trónján üle másszor,	0
   Most halálos ágyban a mester himezte	0
   Halál árnyékával véknyan befedezte.	0
      Ágya zsámolyán két gyermek-ifju térdel:	0
   Unokája volt ez, Johanna, Endrével;	0
   Összeadja gyenge kezöket, - felettök	0
   Koronáját tartja fényes arcu püspök.	0
   Másik kép Johannát ábrázolja szinte:	0
   Felnőtt már, nagyobb, szebb, mint volt eleinte;	0
   Keble, ajka duzzad, égnek pillantási,	0
   Különben azok, de merészbek, vonási.	0
      Ül királyi székben, koronája ragyog,	0
   Mellette, mögötte csinos olasz nagyok;	0
   Endre, mint egy szolga, külön a csoporttul	0
   Sötétebb orcával az árnyékba fordul.	0
   Majd a harmadik kép egy homályos pitvar,	0
   Benne mécsvilág, mint hold körül az udvar;	0
   Ottan látni Endrét, háló kantusában;	0
   Négy-öt álarcossal izzadni tusában:	0
      Egyet már letipra, egy őt fogja hátul,	0
   Nem messze Johanna nyíló ajtajátul,	0
   Látni a nyilásban lengő éji burkot	0
   S a fejér kezet, mely odanyujt egy... hurkot!	0
   Kert a negyedik rajz: telihold sugára	0
   Ömlik, árnyas nagy fák közül, egy tisztásra;	0
   Öreg asszony űl ott, arcredői mélyen	0
   Sötétellnek, amint hajol a holdfényen.	0
      Ölében az Endre puffadt képe kékül,	0
   Tagjai szétlógván összetartás nélkül,	0
   Nagy szemét befogja hű dajka Izolda	0
   És ápolja... hej, nem mint egykor apolta!	0
   Mindezt a királyné szűzei ekképen	0
   Hímzék a selyemre, négy mesteri képen:	0
   Sem a holton élő, sem az élőn holt tag, -	0
   Minden íz, hajlás, úgy eltanálva voltak.	0
      Nézte a sokaság, nézte körbe állván,	0
   Mikor a nagy zászló felsuhant a szálfán,	0
   S mint egy szél-lökés, ha erdőn végig robban,	0
   Jajdult végig egy szó a vitéz sorokban.	0
   És mint barna felleg; amely vésszel terhes,	0
   (Retteg attól a nép, tudja, mily keserves),	0
   Lenge már a zászló, Nápoly határszélén,	0
   Futott az ijedt hír, szörnyeket beszélvén:	0
      Járnak országszerte vészkiáltó hangok,	0
   Van imádság, van bőjt, zúgnak a harangok,	0
   Hogy Isten ne hagyja hívei romlását,	0
   Fordítsa el róluk váratlan csapását.	0
   Ám de hős Durazzo, mint egy pártos szellem,	0
   Bujtogat Johanna királysága ellen,	0
   Amióta hugát tőle megtagadta,	0
   Máriát, a szépet, őhozzá nem adta.	0
      Akkor irt Lajosnak, bosszusággal telve,	0
   Azóta se nyugszik megbántott szerelme:	0
   Öregbíti pártját, kastélyról kastélyra,	0
   S beszél az urakhoz, amint hozza célja.	0
   Némelyikhez igy szólt: "Vajmi nagy bolondság	0
   Hogy a más büneért a mi vérünk ontsák!	0
   Oka vagyunk-é mi, hogy elvesze rútul	0
   Szegény ifju Endre, udvari boszútul?	0
      Most valaki bűnét kardunk támogassa?	0
   Ha evett, igyék rá; ha vetett, arassa!	0
   Ne várjuk, hogy Lajos egyért az egészen	0
   Töltse ki haragját: mi legyünk jobb részen."	0
   Másokat igy rémít: "talán e maroknyi	0
   Néppel mi Lajosra kardot merjünk fogni?	0
   Talán annyi úr ő, mint felénk akárhány,	0
   Hogy reggeltül estig átmehetsz határán?	0
      Nagy földön parancsol, tíz nagy ország felett,	0
   Őt tiszteli nyúgat, tőle retteg kelet,	0
   Császárok, királyok mind járnak kedvében; -	0
   Hanem én minden jót ígérek nevében."	0
   Van kihez így fordul: "Nem idegen zsarnok	0
   Vitéz fejedelme a vitéz magyarnak,	0
   Mert Károly, (nagyatyám... de egyébiránt a	0
   Nem tartozik ide), Károly, ama Sánta,	0
      Fogván gyeplőjét a nápolyi kormánynak,	0
   Nőül birta lyányát a magyar Istvánnak:	0
   Így ezen királyi törzs két ágat hajta	0
   S mai nap két fényes korona függ rajta.	0
   "Róbert lőn egyik sarj, és Johanna íme,	0
   Leányágra jutván a királyság címe; -	0
   Másik ott tenyész, hol eget ér a Kárpát,	0
   Mióta fi-ágon nincsen többé Árpád.	0
      Károly volt az első, magyarok királya,	0
   Mint ama Sántának édes unokája;	0
   Most fia országol, fia Lajos ennek:	0
   Ki mondja bitornak? ki még idegennek?"	0
   Olykor ígyen ejt szót: "no bizony, Lajosnak	0
   Célja is uralma négy vagy öt városnak!	0
   Nem akar hóditni földet és országot,	0
   Nem kiván egyebet, csak az igazságot:	0
      Endre fia, Martell, a csecsemő árva,	0
   Lép, ha majdan felnő, anyja trónusára;	0
   Addig kormányzó lesz, akit Lajos rendel,	0
   Te, vagy én, vagy ilyes magunkféle ember."	0
   De, kivel tanácsát közöli meghitten,	0
   Annak igy szól: "rajta! az alkalom itten!	0
   Tagadom, hogy bárki olyan közel állna -	0
   Nagyatyám székéhez több jogot formálna.	0
      Negyed iz Johanna, Lajos negyed szintén,	0
   Unoka szülötte, nem unoka, mint én;	0
   Hanem azért bizzunk, reméljünk Lajosban,	0
   Tán mienk lesz a hal majd e zavarosban."	0
   Így hiteget, mondom, Károly, a Durazzó,	0
   S a nemes uraknál könnyen fogan a szó,	0
   Mert az udvar szennyét már nehezen tűrik,	0
   Hazájuk romlását mélyen keserűlik	0
      Szemetjét az ország az udvarba dobja,	0
   Otthon zsémbel, sohajt, sir a nemzet jobbja!	0
   Nincs egyéb választás, mint odvába búni,	0
   S meghalni, vagy pártos kigyókövet fúni.	0
   S már az elhintett mag fejét hányja szerte,	0
   A rejtett lázongás zászlait emelte;	0
   Királyné hüségét felmondák vazalli,^[2]	0
   Legelőbb is ama vitéz főur Lalli,	0
      Bérces Akvilában, hegynek közepette	0
   Lalli kapitány a parancsot vezette,	0
   Most a magyar zászlót a szélnek röpité:	0
   Nyájas szóval erről Kontot értesité.	0
   Így több város is. De Johanna királyné,	0
   - Világ szép asszonya - most ő a világé!	0
   Egy napig sem hordta megölt férje gyászát,	0
   Tomboló vigasság tölti özvegy házát;	0
      Szolgája csupán ott a nappal az éjnek,	0
   Örök tervezője titkos bűnös kéjnek,	0
   És az éj, mint álarc, mint ingerlő fátyol,	0
   Csak annyit takar, hogy többre-többre vágyol.	0
   Tüzes nyári nap volt, melyen izzó, rekedt	0
   Hőség lázasztá a fiatal ereket.	0
   Csillapítva jeges csemegével, borral,	0
   Mely egy percre hűsít, de azután forral,	0
      Égető a napfény, rekkenő az árnyék,	0
   Fényes fátyolköddel volt fedve a tájék,	0
   Fű, fa, virág fonnyadt, - elalélva várta	0
   Míg fejét a láng nap a tengerbe mártja.	0
   Végre a nagy tűz test, pirosan, kereken	0
   Megkettőzte magát nyugati vizeken,	0
   Biborszinre festé a habot sugára,	0
   Bámulván a világ legszebb városára:	0
      Ott pihent a vízen a tündéri Nápoly,	0
   Melyet a ringó hab, mint hű dajka ápol,	0
   Tornyai, árboci, kertjei félkörben	0
   Csüngöttek alá, a tiszta, mély tengerben.	0
   Majd a nyilt tornácok, a királyi kertek	0
   Estve a tengerről könnyü szellőt nyertek,	0
   Mely a fasorokat legyezé futtában,	0
   S fürdött a virágok fűszer-illatában;	0
      Meglopá a citront, a narancsok fáit,	0
   Jószagot lehellő, dús aranyalmáit,	0
   És lerészegítvén annyi édes pára,	0
   Többé a nagy kertnek nem lele nyitjára.	0
   ^[1] Fala, kelmének: alapszíne (Boden). A. J.	0
   ^[2] Jelent főurat vagy fejedelmet, ki birtokát valamely	0
   hatalmastól nyerte hűbérül. A. J.	0
RÓZSA ÉS IBOLYA	0
   Népmese	0
     I.	0
   Egyszer hol volt, hol nem - régecskén lehetett,	0
   S az óperenciás tengeren túl esett, -	0
   Volt egy öreg király a tündér világba',	0
   S egy vén felesége, a vasorru bába.	0
   Házoknál temérdek kincs hevert rakáson,	0
   Csűrben, kamarában, pincében, padláson:	0
   Sok darab gyémántba, mint egy száraz lófej,	0
   Szolga és szolgáló csakugy bukdosott fel.	0
   De ami legdrágább gyémánt vala nálok	0
   Az nem volt egyéb, mint szép eladó lányok:	0
   Apjának édes, de anyjának mostoha	0
   Gyermeke, a tündér hajadon, Ibolya.	0
   Mint a kis ibolya, mely nő bokor alján,	0
   Szemérmetes arcát fű közé takarván;	0
   Úgy virult rejtekben, - nem jártak a lányhoz,	0
   Fúvó szél is alig fért az ablakához.	0
   De mint ibolyácska, hiába nem látni,	0
   Messze birja kedves illatát bocsátni:	0
   Úgy futott szép híre tündér Ibolyának:	0
   Kezére királyok, hercegek vágyának.	0
   Megirígylé tőle álnok mostohája;	0
   Bémene urához, s így beszélt hozzája:	0
   "Apjok! úgy-e bizony, hogy már ide s tova	0
   Eladó leány lesz ez a kis Ibolya?"	0
   Dümmögött, s fejével vágott a vén ember:	0
   "Hej biz' - úgymond - felnő a leány, mint kender!	0
   Ő ugyan szűkében nincsen a kérőnek:	0
   Tudj' a szösz, melyiket is fogadjam vőnek."	0
   Erre szólt az asszony: Hátha, lelkem, hátha	0
   Még ma minden kérőt szépen elbocsátna:	0
   Hogy a mi leányunk nem olyan kivető;	0
   Maga jőjön érte az igaz szerető.	0
   "Maga jőjön érte, s nagyra vesse fejét,	0
   Ha Ibolyát kéri, a fiatal cseléd:	0
   Három nehéz munka lesz nyakába mérve,	0
   Ha kidűl belőle, halál az ő bére!"	0
   Ráhagyá az apjok, mert úgy volt kapatva,	0
   Mivel a vasorru őtet ugy kapatta, -	0
   Királyfiak jöttek, nagy hatalmasságok:	0
   De fogukat mind ott hagyá ő nagyságok.	0
   Végre egy királyfi, kinek neve Rózsa,	0
   Eltekinte arra, csak látogatóba;	0
   Ismerős volt apja az öreg királlyal,	0
   Mert egy arany erdőn makkoltak a nyájjal.	0
   Hm! ha tudta volna a vasorru bába,	0
   Mi forog Rózsának az esze ágába'...	0
   De jó hogy most egyszer rövidebb az esze,	0
   Nem lett volna máskép belőle szép mese.	0
     II.	0
   Rózsa nem úgy kezde hozzá, mint a többi.	0
   "Minek ezt, gondolta, az orrukra kötni?	0
   Hiszen egyik öreg sem lesz feleségem,	0
   Nem kívánja őket semminémü részem."	0
   Alig győzte várni, hogy jőjön az este;	0
   Jött az egyszer aztán, mert az éj kergette;	0
   A király, mint tegnap, jót öblinte torkán,	0
   Szengellér' hegyén járt a másik boszorkány.	0
   Rózsa sem rest, kapja, fordul egyet, térül;	0
   Leold egy nagy létrát a ház tetejérül,	0
   A lány ablakához odatámasztotta,	0
   Ablak-karikáját halkan kopogtatta.	0
   Hej, megrettent volna most a kis Ibolya,	0
   De a tündérek nem ijednek meg soha;	0
   Odament, kinyitá ablaka fiókját,	0
   S alig pillantá meg, megszerette Rózsát.	0
   Rózsa pedig tüstént a szívéhez kapott,	0
   Attól félt kiugrik, noha csak múlatott,	0
   Táncolt, örömében verte a bordáit,	0
   Mint betyár a csárda folyó-gerendáit.	0
   Hallgattak, pedig hej beh könnyü lett volna	0
   Szóhoz jutni! - Végre megszólamlott Rózsa:	0
   "Ibolyám, gyer hozzánk; bizony meg nem bánod;	0
   Szedek a kertünkben neked szép virágot."	0
   Mond Ibolya: "Minek olyan messze menni?	0
   Van a mi kertünkben: ott is lehet szedni. "	0
   Akkor hallgatott, még ezt a szót is bánta:	0
   Pedig vágyott lelke Rózsa virágjára.	0
   Felelt neki Rózsa: "No, megnyugszom ebben:	0
   Van egy szép virágszál a ti kertetekben,	0
   - Otthon a miénkben csak annak nincs párja -:	0
   A kerek világnak legszebb Ibolyája!"	0
   Azzal kis kacsóját balkezébe fogta,	0
   Sokszor a jobbikkal végig símitotta,	0
   S nézett a szemébe, soká, mintha benne	0
   Bitangul behajtott szíveket keresne.	0
   És a nagy kék szemek, mintha orgazdának	0
   Éreznék magokat, el-elfordulának.	0
   Rózsa faggatódzott: "Ugye, haragszol rám?"	0
   Ibolya susogta: "Miért haragunnám!"	0
   "No hát adj egy csókot, kérlek barátsággal!"	0
   "Igen - mond a lyány - de csak üvegen által..."	0
   Ugy ám! egyet-kettőt ablakon keresztül,	0
   De majd száz- meg százat amúgy mindenestül.	0
     III.	0
   Telt az éj azonban, és feljött a kis hold,^[*]	0
   Rózsa Ibolyához akkor ekképen szólt:	0
   "Ibolyám, szerelmem, szívem legelője!	0
   Egyet mondanék én, kettő lesz belőle.	0
   "Embertől soha én még meg nem ijedtem:	0
   De tátossal víni nincs egy szikra kedvem.	0
   Azt mondják, a nyílnak tenyerét kitartja,	0
   Hozzá vág az ember, s elolvad a kardja.	0
   "Tudom, ha megkérlek, oly nehéz dolgot ád	0
   Az a sütni való boszorkány mostohád!	0
   Így veszének el sok hercegek, királyok,	0
   Intésemre szolgál szomorú példájok."	0
   "Jöszte hát, virágom, ibolya, tulipán!	0
   Arany zabot eszik Szellő jó paripám,	0
   De egyék majd otthon: jer, nyeregbe veszlek,	0
   Apád birodalmán reggelig túlteszlek."	0
   Válaszolt Ibolya: "Szívem szép szerelme!	0
   Szöknöm éjnek éjén válna szégyenemre.	0
   Eredj, kérj apámtól; minek elcsüggedni?,	0
   Igaz szerelemnek nincsen nehéz semmi!"	0
   "Igaz szerelemnek nincs lehetlen semmi!"	0
   Monda Rózsa bátran - "eb fog elcsüggedni:	0
   Holnapi nap, mely már neveztetik mának,	0
   Megkérlek apádtól, életem párjának."	0
   Így felelt, és nézte milyen az ég alja:	0
   Látta, hogy már szépen szőkéllik hajnalra;	0
   Ada egy csókot a lyánynak, elmenőre,	0
   Hogy akár huszonnégy telt volna belőle.	0
     IV.	0
   A király megértvén mibe' fárad Rózsa,	0
   Nagyon megsajnálta, s ilyeténkép szóla:	0
   "Jaj fiam, fogadj szót: e dologrul tégy le;	0
   Ugy jársz mint a többi; mit érsz aztán véle!"	0
   Rózsa nem felelt rá, csak megrázta fejét,	0
   Azzal mutatá ki, hogy nem kell a beszéd.	0
   Kapott a vasorru ezen, a rossz pára,	0
   S kiszabá a munkát jövő éjszakára:	0
   "Látod azt az erdőt? fáját mind levágod,	0
   Eke-taligának, szekérnek csinálod,	0
   Felszántod, beveted földjét gabonával:	0
   S tisztelkedel holnap búza-kalácsával."	0
   Rózsa csak nevette gondolá, kötődnek;	0
   Később tudta meg, hogy hej dehogy kötődtek!	0
   Éjfélig a dolgot mindenkép fontolta:	0
   Akkor Ibolyához ment, s elpanaszolta.	0
   Csak mosolygott a lyány: "Hát egyéb baj nincsen?	0
   Fekügy' le, alugyál, Rózsa édes kincsem;	0
   Sose búsulj: mire feltetszik a hajnal,	0
   Kisül a kalács is, gyúrva tejjel, vajjal."	0
   Azonképen történt. Rózsa, mihelyt látott,	0
   Vitte cintányéron a fejér kalácsot.	0
   Kinéz a vasorru, nem hisz a szemének:	0
   Az erdő sehol sincs! megöli a méreg.	0
   Parancsolá mostan: "Azt a nagy hegyet, ni!	0
   Sziklástul, kövestül el kell egyengetni,	0
   Szőllővel berakni, sőt borából reggel	0
   Kóstolót is hozni, egy vagy két üveggel."	0
   Akkor éjjel Rózsa - azaz hogy helyette	0
   A tündér leányzó - ezt is elkövette. -	0
   No, ez eddig jól van; de van egy még hátra:	0
   S már ott maga kell ám a legény a gátra.	0
   "Három vad paripa lángot fú, tüzet hány:	0
   Ha megűli Rózsa, úgy övé lesz a lyány;	0
   De ha meg nem birja űlni és nyargalni,	0
   Kegyetlen halállal kell neki meghalni!"	0
   A fiú e dolgon újra elbusúla:	0
   Nincs Istentől a ló, ki a lángot fúja,	0
   Most Ibolya sem tud segitségül lenni.	0
   Elment hozzá mégis, mintegy búcsu-venni.	0
   Biztatá a kedves: "Ne légy olyan gyarló,	0
   Lovagot, ki bátor, nem gyaláz meg a ló;	0
   Nesze egy sarkantyu, kösd fel a bokádra,	0
   S pattanj rájok úgy, mint önnön paripádra.	0
   "Édes apám lészen az első paripa:	0
   Ezt nagyon ne zaklasd, nem övé a hiba;	0
   De a mostohámat, ki középső lészen,	0
   Sarkantyuzd, zabolázd, ugrasd meg keményen.	0
   "Harmadik paripát könnyü eltalálnod:	0
   Jó lelkedre bízom, hogy' kell vele bánnod".	0
   Végezte mosolygva; Rózsa elértette,	0
   A leány tanácsát pontosan követte.	0
   Vagy hármat került az első paripával,	0
   Mint törött tojással, bánt öreg ipával;	0
   De a másodikat bezzeg jól elnyúzta:	0
   Ugratta, ütötte, vérig sarkantyúzta.	0
   Hogy leszállott róla, üstökébe ragadt,	0
   S úgy megráncigálta, hogy kezébe szakadt.	0
   Akkor a fejéhez vágta vas kantárát:	0
   Így fizette vissza jó'karatja árát.	0
   Végre szép-kimélve űlt a harmadikra,	0
   És annyit se bántá, mint egy morzsa-szikra;	0
   Nem soká, leszállott, szolgálni körűlte;	0
   Selyem kendőjével szépen megtörűlte.	0
     V.	0
   Reggel a banyának feldagadt a képe	0
   S mindenütt meglátszott a lovaglás kéke:	0
   Jaj, ha szegény Rózsát új veszélybe ejti!	0
   Farka vágását a kígyó sem felejti.	0
   Rózsa eljött, kérni a menyasszony-ágyat;	0
   "Nos, tiéd Ibolya; ennyi volt a vágyad" -	0
   Szólt a vén boszorkány - "de egy fél tapot se'	0
   Viszed innen a lyányt, fiú, engem uccse!"	0
   Rózsa fejét falba így sem igen verte,	0
   De a lyány sejté, hogy kutya van a kertbe:	0
   "Jaj, szerelmem Rózsám, szökni kell a háztól:	0
   Sohasem maradsz meg álnok mostohámtól!"	0
   Felelt a legény: "De hogy-mikép szökhessünk:	0
   Ha kiált nevünkről, ki felel helyettünk?"	0
   (Mert, hogy ne felejtsem, mindig kiáltoza	0
   A mellékszobából, hogy: Rózsa! Ibolya!)	0
   "Aztán meg, ha én most paripámér' mennék	0
   Nappal, a cselédek könnyen észrevennék."	0
   "Kell is az - mond a lyány - itt ez a szűr, vedd rád:	0
   Ha apám anyám nem - benne más meg nem lát."	0
   Monda, és tűt vont ki piros kendőjéből,	0
   Piros vért eresztett kis-ujja hegyéből,	0
   Három csöppet ejtett asztal szögletére;	0
   Rózsa is; sötétebb volt a Rózsa vére.	0
   Akkor elillantak. Benn meg a mostoha	0
   Csak kiált: "Ott vagytok, Rózsa, hé, Ibolya?"	0
   És a három-három csepp vér az asztalon:	0
   "Itt vagyunk!" felelte vékonyan, vastagon.	0
   Végre, hogy felszáradt, a vér elhallgatott,	0
   Látja is a vén tűz a nyitott ablakot:	0
   Nosza mindjárt tudja, s küldi az öreget:	0
   Hozza, föld alól is, a szökevényeket.	0
   Ezalatt jól elment Rózsa Ibolyával,	0
   Nem sokat törődtek már a vén banyával,	0
   Egyszer mond Ibolya: "Nézz hátra, ugy tartom,	0
   Jön apám utánunk: lángol a jobb arcom."	0
   Rózsa hátratekint, de nem lát egyebet,	0
   Csak egy sárkányforma fekete fölleget.	0
   "Jaj, apám, apám az," a leányka mondá,	0
   "Majd elér; megállj csak: hogy' tegyük bolonddá?	0
   "Igen: én itt egy nagy szél vetéssé válok,	0
   Belőled meg egy vén aratót csinálok,	0
   Majd felelj, ha kérdi: ezt s ezt nem sejtetted?	0
   Igen, még mikor ezt a vetést vetetted."	0
   Elsűlt a hazugság, a király' elhitte,	0
   Asszonyának a hirt azonképen vitte.	0
   Felcsattan a sátán: "Jaj, világ bolondja!	0
   Hiszen Ibolya meg Rózsa volt az" mondja.	0
   Szidta mint a bokrot. A királyi száj, szem	0
   Elmeredt, s mentségül ennyit monda: "Há'jszen!..."	0
   Visszaküldék nyomon, és hogy szabadúlhat,	0
   Ugy örül szegény, hogy elfogná a nyúlat.	0
   És mint szénahordó a szénás szekérre,	0
   Felhasalt egy felleg puha tetejére;	0
   Nézett jobbra-balra; de vetést nem látott,	0
   Csak egy folyóvizet, meg egy rónaságot.	0
   Kidűlt-bedűlt malmot a folyón talála,	0
   Őszöreg molnárja a zsilípen álla,	0
   Sohajtott a vízre, hogy elhagyta árkát,	0
   S kőhajításnyiról csúfolá a bárkát.	0
   Kérdi a molnártól: "Hallja-e kend, földi:	0
   Egy legényt s leányt nem látott erre jőni?"	0
   "Ühűm! mikor ezt a rossz malmot csináltam",	0
   - Felel a vén molnár - "azóta se' láttam."	0
   A király e hírrel megint visszatére.	0
   Most szállt még az áldás csőstül a fejére!	0
   Minek el nem mondta a vasorru bába!	0
   Megraká s belökte a kályha zugába.	0
   Akkor maga úti készülethez látott,	0
   Szénvonót kerese, pemetét, lapátot;	0
   Farkat és két szárnyat kötözött belőle:	0
   Még a vén király is visszaborzadt tőle.	0
     VI.	0
   Már nem messze volt a Tündérföld határa,	0
   Látszott, hol fehérlik egy kopasz határfa:	0
   Hát megint elkezdi a lyány lassu hanggal:	0
   "Jaj! most vén anyám jő: ég a fülem, a bal.	0
   "Most nekem itt legjobb kerek tóvá lennem,	0
   Te pedig úszkáló kacsa lészesz bennem;	0
   Majd lerakja szárnyát és begázol érted:	0
   Akkor csald a mélyre, s bukjál vízbe, érted?	0
   "Víz alatt kiúszol az innenső szélre,	0
   Ülj fel a lapátra, meg a pemetére,	0
   Mondjad aztán: »hipp! hopp!« vagy: »egy, kettő, három!	0
   Most mindjár' legyek túl a tündér határon.«	0
   Alig mondhatá el, ott terem a sátán,	0
   A kacsát meglátja szép kerek tó hátán.	0
   "Ismerlek" motyogta "jómadár! de várj csak!	0
   Beh ragyog a tollad! mindjárt megcibállak."	0
   Azzal övig gázolt érte a kis tóba.	0
   Lebukott fenékre, s partra úszott Rózsa;	0
   S míg napa motozkál, kézzel úgy, mint lábbal,	0
   Már el is repült a pemete- s lapáttal	0
   Füstöt vet a tó is; fel a füstből pedig	0
   Arany karimájú felhő kerekedik,	0
   S eltűn kedveséhez játszi szellőn úszván;	0
   Utána vén anyja átka zúg a pusztán:	0
   "Orcátlan szökött lyány, fogjon meg az átkom:	0
   Felejtsen el Rózsád! ez a kivánságom;	0
   Ha elválik tőled bármi kis távolra,	0
   Felejtsen el, mintha sose látott volna!"	0
   Mennyi ocsmány szitkot, átkot monda rája,	0
   Még ezen felűl is, álnok mostohája!.	0
   Istent is káromló, ördöngős szavakat, -	0
   Vétek volna könyvbe leirni azokat.	0
   S amint átkozódva szágulda előre,	0
   Hát csak egy jégfelhő gombolyul belőle!	0
   Elpaskolta kilenc helységnek határát;	0
   A szegény paraszt nép sirathatta kárát.	0
   Akkor a szélvészek összevesztek rajta,	0
   Egy foszlányt belőle mindenik szakajta,	0
   Hogy megosztozkodtak, szerteszét futának	0
   Így lett csúnya vége a gaz mostohának.	0
     VII.	0
   Ezalatt az ifju s tündér Ibolyája	0
   Olyan messze járt, hogy!... Szép idő lett rája.	0
   Egyszer Rózsa fölnéz: "Lelkem, arra jég van,	0
   Hallga hogy zúg! sok kárt tesz az a szomszédban.	0
   Ráhagyá Ibolya, nem tudván az árva,	0
   Hogy anyjának zúg ott iszonyatos átka.	0
   Mostohának ugyan átka kicsit tenne:	0
   Jaj de az apjának is van része benne!	0
   Végre eljutottak Rózsa városához;	0
   Kert alatt Ibolya így szólt galambjához:	0
   "Szívem szép szerelme! hát itthon vagyunk már?	0
   Mondanék egyet, ha meg nem haragunnál:	0
   "Hogy menjek apádhoz, jó leány létemre,	0
   Mint csavargó személy, csúfra, szégyenszemre?	0
   Bizony megmondaná: nincs ennek orcája;	0
   Máskülönb lyány lesz az én fiam mátkája!	0
   "Jobb, ha itt maradok, s ahogy illik, várok.	0
   Azalatt én ködből palotát csinálok;	0
   Te siess apádhoz és kövesd meg szépen:	0
   Azután; ha kellek, jöjj násznéppel értem."	0
   "Jó, maradj - mond Rózsa, - érted jövök estig,	0
   Palotát vagy várat, építs ami tetszik;	0
   Nem erőltetlek, mert bölcsen megismérem,	0
   Hogy leányban nincs szebb, mint a szűz szemérem."	0
   Indult. Ibolya meg csak lesé, csak várta,	0
   Hogy majd visszanéz, de nem tekinte hátra,	0
   Hanem elment; és mint a tavalyi hórul,	0
   Úgy elfeledkezett szegény leányzórul.	0
     VIII.	0
   Kapu előtt űle az apja Rózsának,	0
   Mellette a lócán urak is valának:	0
   Törvényt tettek ottan, mert a város népe	0
   Szabadon járt ki s be a király elébe.	0
   Hogy meglátta Rózsát, monda: "Holnap jertek	0
   Már ti, fiaim, kik a juhon pereltek;	0
   Este is lesz mindjárt, dolgom is van mára:	0
   Vagy béküljetek ki, jobb lesz, éjszakára."	0
   Mikor eloszlottak a bajos emberek,	0
   Kérdi a fiától: "Hol jártál te gyerek?"	0
   "Hol jártam?... hát..." De most elpirult a képe,	0
   Mert, ahol járt, igazán nem jutott eszébe.	0
   Mond az apja: "No, majd ha meghallod amit	0
   Mondani akarok, nem csavarogsz annyit:	0
   Elvettük neked a cseh király leányát,	0
   Hét falut kapsz vele, s három arany-bányát."	0
   Rózsa egyet rántott a vállán, s mosolyga:	0
   "Ha megházasodtam, ez a kelmed dolga,"	0
   S a Maros kutyával játszott, mely azalatt	0
   Nyíva, farkcsóválva elébe kiszaladt.	0
   "Jól van, mond az apja, úgy dologhoz látunk,	0
   Már kiadták a lányt, még ma jegyet váltunk."	0
   Jegyet is váltottak, s azután egy héttel	0
   Mentek is a lyányért szép uras násznéppel.	0
   Sí-rí a menyasszony, cseh király szép lyánya,	0
   Hajtja halvány képét az anyja vállára;	0
   Sürgetik erősen; csak zokog, hogy: "Nem még!	0
   Oh, bár nyugodalmas koporsómba mennék!"	0
   Így sohajtoz, mert haj! egy idegen vőért	0
   Elszakaszták tőle régi szeretőjét.	0
   Most az öreg vőfély monda: "Húgom asszony!	0
   Nincs halott a háznál, akit úgy sirasson."	0
   Megfogá a karját, s kivezette csínján.	0
   Künt pajkos legények tréfáltak a kínján;	0
   Ujjongatva vitték, víg magyar tánc pergett,	0
   Minden örült, csak a menyasszony kesergett.	0
     IX.	0
   Másfelől Ibolya kesereg búvában,	0
   Maga lett az árnyék a fényes szobában,	0
   Gyászos szíve lelke, gyászos a ruhája,	0
   Mint hulló falevél, sápad szép orcája.	0
   Tudta, hogy mi történt: híre futott annak;	0
   Tudta, hogy elmentek, menyasszonyért vannak;	0
   Tudta, hogy a szíve megreped ha látja,	0
   Rózsa új hitvesét látni mégis vágya.	0
   Már jőnek. Kicsődült egész város népe,	0
   Apraja örege, a násznép elébe.	0
   Ibolya egy koldúst ablakához intett:	0
   "Öreg, én boldoggá teszem, úgymond, kendet;	0
   "Kendet és a többit, csak majd kiáltozzák,	0
   Mikor a menyasszonyt kapum előtt hozzák:	0
   »Ne felejtkezzenek, urak, a szegényről,	0
   Mint elfeledkezett Rózsa kedveséről!«"	0
   A vén magyar koldús még jobban levonta	0
   Süvegét fülére, s félre nézve, monda:	0
   "Nincs nálam szokásban kérni, kiabálni,	0
   Csak bemenni s bent az ajtófélre állni."	0
   Hallá e beszédet három cigány gyermek:	0
   "Majd ordítozunk mi, bízza ránk kigyelmed,	0
   Hogy a szó se' hallik; hanem aztán mit ád?"	0
   Felelt Ibolya: "No, ezt a szép palotát."	0
   Mint bukfencező nyúl hentereg futtában,	0
   Tüskés ördögszekér nyargal a pusztában:	0
   Ment a három fickó cigánykerekezve	0
   A násznép elé, mert nem vala már messze.	0
   Szintugy a nép előtt visszakarikáztak,	0
   S a kastélyhoz érve szörnyen kiabáltak:	0
   "Ne felejtkezzenek a szegény Lázárrul,	0
   Mint elfelejtkezett Rózsa Ibolyárul!"	0
   Rózsa feltekintett, és visszaeszméle	0
   Tündér Ibolyának szép virág nevére,	0
   Feltekintett s látta nyitott ablakában,	0
   Megismerte kincsét a gyászos ruhában.	0
   Se kérdett, se hallott - a szobába terme:	0
   "Jer, öleljelek fel, szívem hű szerelme!"	0
   Monda, s átszorítá a leányt, hogy fájna,	0
   Ha esze ilyenkor a fájdalmon járna.	0
   Elbámult a násznép: "Hogy lesz már, a kőbe!	0
   Kettő a menyasszony: mi lesz már belőle?"	0
   Hát csak elővágtat egyik lovas legény:	0
   "No hisz' az egyiknek gazdája leszek én!"	0
   S felkapá nyeregbe a cseh király lányát,	0
   Aki megösmerte benne hű mátkáját;	0
   Elvivé a pej ló a leányt s királyfit,	0
   Meg sem állott velek nagy Lengyelországig.	0
   Rózsa meg elvitte szép Ibolyát haza.	0
   A kastély a három rajkónak marada:	0
   Lefeküttek benne, de hamar felfáztak,	0
   Szegény purdék, mert a puszta gyepen háltak.	0
   ^[*] Nagy fényes csillagot nevez így a földmíves. Lucifer, a	0
   hajnalcsillag lesz. A. J.	0
SZENT LÁSZLÓ FÜVE	0
   Népmonda	0
     I.	0
   Ezer év után még nem irtak nyolcszázat,	0
   Hanem legfölebb csak nyolcvan-egynehányat,	0
   Mikor László király, magyarok királya,	0
   Pogány kun hadakkal háborúba szálla.	0
   Nagy volt a vérontás, folyt a vér, mint patak,	0
   Tőle a vizek is mind megáradtanak,	0
   A mező sik-vér lett, mint valamely tenger,	0
   Sziget benne a sok halomra ölt ember.	0
   Kivel sebje nem bírt, az vérbe fúladott,	0
   A félig elevent megfojtá a halott.	0
   Elveszett a kun mind, vagy esett rabságba,	0
   Egy maradt hirvinni messze Kunországba.	0
   Fényes győzödelem, zsákmány sok és gazdag:	0
   A magyar vitézek ezeken osztoztak;	0
   Osztoztak, lakoztak, nagy vígan valának,	0
   Itták áldomását a nehéz csatának.	0
   A király ellenben csöndes sátorában	0
   Buzgón imádkozva térdepelt magában,	0
   Fényes győzedelmét nem tartá övének,	0
   Hálát adva érte Ura-Istenének.	0
   De nem hallgatá meg a felséges Isten,	0
   Véres háborúkban mivel kedve nincsen,	0
   Véres háborúkban, emberáldozatban	0
   Hogy gyönyörködhetnék a jó Isten abban?	0
   Hiába, hogy a vért szomjas föld felissza,	0
   Bosszúért kiált az az egekre vissza,	0
   S jaj annak a népnek, vétkezett az sokat,	0
   Kit a bosszuálló Isten meglátogat!	0
   Akkor is elküldte öldöklő angyalát,	0
   Széles e hazában támaszta döghalált,	0
   Rendre hullott a nép, mint midőn kaszálnak,	0
   Hull a fű előtte az éles kaszának.	0
   A vérnek mezején büszhödöző testek	0
   Fojtó páráikkal lettek a győztesek,	0
   A magyarok pedig omlottak szüntelen,	0
   Keserű lett nékik a szép győzödelem.	0
   Minden utca és ház telve döghalottal,	0
   De, hogy eltemetné, nincsen ember ottan,	0
   Másszor a holt-testet hordták a mezőre,	0
   Most az élő ember futott oda tőle.	0
   Szomszédnak a szomszéd bajához nincs köze,	0
   Hamvából kialudt a barátság tüze,	0
   Megszünt a rokonság, nincs testvér, atyafi,	0
   Elhagyták az apát fölnevelt magzati.	0
   Édes anya, látván hogy ajaka kékül,	0
   Sikoltva szaladt el beteg gyermekétül:	0
   De futósabb lőn a halál sárga lába:	0
   Elfogá s leverte az anyát futtába.	0
   A reménység is, mely fogytig ki nem fárad,	0
   Rövidebbre fogta most a kantárszárat:	0
   Másszor az esztendőt hatvanával mérte,	0
   Most, ha volt egy napja, azzal is beérte.	0
   Kiki mit gyakorlott, arra ment a szája:	0
   Vagy imádkozásra, vagy káromkodásra, -	0
   Mindegy, akármelyik haljon meg hamarabb;	0
   Mi öröme annak, aki élve marad? -	0
     II.	0
   A király pedig űlt a földnek porában,	0
   Bűnbánatot tartván néma sátorában;	0
   Megszaggatta szárnyát gyászos köntösének,	0
   Koronája helyét hamuval hinté meg.	0
   Fennszóval könyörge: "Én uram Istenem!	0
   Könyörűlj, könyörűlj veszendő népemen;	0
   Ontsd ki rám, ha tetszik, méltó haragodat:	0
   Csak népemről vedd le sujtoló karodat."	0
   Így könyörge László, magyarok királya,	0
   Hát ime! tömérdek nép tolong hozzája:	0
   Férfiak, asszonyok, vének és gyermekek,	0
   Mint sirból kijáró halvány kisértetek.	0
   Zúgó mormolásuk hallik már előre,	0
   Mintha messzi földről sáskafelleg jőne,	0
   Vagy mintha föld alól mennydörgést hallani,	0
   S mond a pásztor: no lesz az éjjel valami!	0
   Ahogy közeledtek, nőttön nőtt a lárma,	0
   A király felállott, a népet bevárva;	0
   Nem ijedt ugyan meg, nem szokása félni,	0
   De mégsem tudá a dolgot mire vélni.	0
   Hiába tolultak a király elébe,	0
   Hiába volt mindnek hangos a beszéde,	0
   És hiába hallott a király oly sokat:	0
   Egy csöppet sem érti zajos panaszukat.	0
   Végre egy kiállott s telt torokkal szóla:	0
   "Atyafiak, mondá, hallgassunk a szóra,	0
   Ne beszéljünk ezren, ugy sosem lesz vége,	0
   Nem figyelhet mindre király ő felsége.	0
   "Egy a kivánságunk, egy az akaratunk:	0
   Egy is elbeszéli, mi pedig hallgatunk,	0
   Vagy, ha más nem volna, én is elmondhatom,	0
   Szóljatok, ha úgy nincs, ahogy előadom."	0
   Helybehagyta a nép és elcsöndesedett,	0
   Akkor amaz egyik ily beszédet kezdett:	0
   "Uram király, László, azt kérdem, tudod-e,	0
   Hogy mi végett jöttünk most ennyien ide?	0
   "Oh jaj! tekints végig széles országodban,	0
   Meglátod a szörnyű romlást, ami ott van:	0
   Ide s tova elhull néped egész nyája	0
   És vadállatoknak lészesz a királya.	0
   "Hiába parancsolsz böjtöt, imádságot,	0
   Azzal meg nem óvod haldokló országod,	0
   Könyörögtünk untig, de a böjt, az éhség	0
   Csak öregbité a pestis dühöngését.	0
   "Mi az oka ennek? ismerjük el végre:	0
   A mi bolondságunk és apáink vétke:	0
   Elhagytuk az Istent, elpártoltunk tőle,	0
   Ki Szittyaországból kihozott e földre.	0
   "Sovány puszták helyett szép országot adott,	0
   Jó baromtenyésztőt, tágast és gazdagot,	0
   Nagy széles folyókat, halat bennök sokat,	0
   Vadas erdőt, hegyet, tiszta forrásokat.	0
   "De többet akaránk tudni az őseknél:	0
   Megszüntünk áldozni buzgó kútfejeknél,	0
   Rátettük kezünket sok áldozó kőre	0
   S új Istennek raktunk templomot belőle.	0
   "Ezért, hogy az Isten, magyarok Istene,	0
   Nagy haragra gerjedt népének ellene	0
   És monda: erőmet rajtok megmutatom,	0
   Elsepervén őket, földjük másnak adom.	0
   "Amit elmondott, azt meg is cselekedte,	0
   A szép kútfejeket mind kiürítette,	0
   A folyóvizeknek elszelé futását,	0
   Zöld méreggel vonta be a tavak hátát.	0
   "Hiába könyörgünk most az uj Istennek,	0
   Hogy szakassza végét a veszedelemnek;	0
   Erősebb a régi, az ősek Istene:	0
   Jaj nekünk! mert nagyot vétkeztünk ellene.	0
   "Azért, uram király, kérjük felségedet:	0
   Töröld el közűlünk az új tiszteletet,	0
   Régi Istenünkhöz folyamodjunk vissza,	0
   Áldozzunk a kutnál, hadd legyen az tiszta.	0
   "Ezt kell tenni, uram, s ezt fogjuk mi tenni.	0
   Mert nem akarunk mind egy lábig elveszni.	0
   És ez egész néped kivánsága pedig,	0
   Csak a papoké nem, kik a bárányt szedik."	0
   Így beszélt az ember, akkor félre álla;	0
   Nagy kiáltozás lett utolsó szavára,	0
   Ráhagyá a népség, de a kegyes király	0
   Felháborodék a pogány beszéd miá.	0
   Összetette kezét, hogy reszketett belé	0
   És nagy indulattal az égre emelé,	0
   Maga is felnézett; mindenik láthatta,	0
   Mert egész fejével őket meghaladta.	0
   És mint szózatot, mely a pusztában kiált,	0
   Hallák imádkozni a felséges királyt:	0
   "Hatalmas Uristen! seregeknek ura!	0
   Haragod e népre ne gerjedjen ujra.	0
   "Oh, ne vond el tőlük lelkednek világát,	0
   Inkább orvosold meg elméik vakságát;	0
   Nagy Isten! mutasd meg erejét csudádnak:	0
   Teremts csodát nekik: hisznek, mikor látnak."	0
   Még soká könyörge, mert mozgott a szája	0
   Nézvén a magas ég domboru boltjára:	0
   Megnyitá azt Isten és látást mutatott,	0
   De amit a király csak maga láthatott.	0
   A nép pedig bámul a kegyes királyra,	0
   Hamutól megőszült fedetlen hajára,	0
   Nézi, nézi, hát csak azon veszi észre,	0
   Hogy világosság száll a király fejére.	0
   Megdöbbent a mellök, hajuk felborzadott,	0
   Egy szilaj hidegség a szivükhöz futott,	0
   Térdre hulladoztak és úgy könyörgének	0
   A nagyhitű király erős Istenének.	0
     III.	0
   A király, végezve buzgó könyörgését,	0
   Vissza sátorába intézte menését,	0
   Elvonult a sátor benső rejtekébe,	0
   Künn maradt ellenben térdepelő népe.	0
   Ott letette a gyászt, bibor köntöst vett fel.	0
   Szög haját megkente illatos kenettel,	0
   Arany koronáját a fejére tette,	0
   Aranyos kéziját balkezébe vette.	0
   És kiment a néphez, és hirdette annak:	0
   "Örvendj, népem, örvendj! adj hálát Uradnak!	0
   Adj hálát az élő, egy, igaz Istennek;	0
   Mert megadta végét a veszedelemnek.	0
   "Gyönge szolgájának mert látást mutatott,	0
   Népem orvosává engem felavatott:	0
   Jertek el! lássátok s higyetek nevében:	0
   A keresztyén népek igaz Istenében."	0
   Szóla s ment előre, a csoport követte,	0
   Pázsitos szép helyre a népet vezette,	0
   Tegzéből nyilat tön a felvont idegre,	0
   S inte mindnyájoknak: térdepeljenek le.	0
   Megfogadta a nép. Akkor a fejdelem	0
   Ment tovább s megálla egy dombosabb helyen,	0
   Kézivét koronás feje fölé tartá, -	0
   Pendűlt a feszes hur, mikor elpattantá.	0
   A nyil meg süvöltött a levegő égben,	0
   Mint egy futó csillag tündökölt reptében,	0
   Majd leszállt a földre szárnyasuhogtatva,	0
   Szigonyáig fúrta fényes hegyét abba.	0
   A király pedig ment fölvenni a nyilat,	0
   S ím egy fűlevél van kopótyuja alatt:	0
   Ismeretes fűnek volt az a levele,	0
   Melynek a nép száján keresztfű a neve.	0
   S monda László: "Ime gazdag kegyelmében	0
   Füvet adott Isten csodálatosképen,	0
   Melytől enyhülést vesz a dühös nyavalya	0
   S megszűn öldökölni a halál angyala."	0
   Adta kézről kézre, hadd ismerje minden,	0
   Ismeré azt a nép, szedett abból menten,	0
   Szájról-szájra terjed híre a csodának:	0
   A sir szélin állók visszafordulának.	0
   Megszállt a halálnak vészes áradása,	0
   Régi medre közzé visszatért folyása,	0
   Házakban az élők folyvást szaporodtak,	0
   Megsiratva mentek földbe a halottak.	0
   A nép is e dolgot megtartá eszében,	0
   Hite megerősült igaz istenében,	0
   Nem sovárga többé pogány áldozatra,	0
   Lelketlen kövekre, vagy forrás-patakra.	0
   A fűnek pedig, hogy lenne emlékezet,	0
   A "keresztfű" helyett ada másik nevet:	0
   Felragadt az uj név s a füvet ma is még	0
   Szent László füvének híja a magyar nép.	0
LOSONCZI ISTVÁN	0
   Népies krónika	0
   Nehéz az én szívem, nehéz bánat nyomja,	0
   Mert hazámnak sorsa fordul siralomra:	0
   Csak most kezde rá szép szemmel nézni a nap,	0
   Ege alján már is nagy fellegek vannak.	0
   Eljött a Szabadság, ez a drága vendég,	0
   Kit a jó hazafi várván-vára mindég,	0
   Eljött, felkeresni minden kis hajlékot,	0
   Gazdagnak, szegénynek hozni ajándékot.	0
   De nem ismertek rá, szívesen nem látták,	0
   Sok helyen előtte a kaput bezárták,	0
   Sok helyen azt mondák, nagyot káromkodva:	0
   Nem vagy te szabadság, elmehetsz dolgodra!	0
   Hát mi a szabadság? tán bizony csak ennyi:	0
   "Ne fizess, ne szolgálj a hazának semmit?	0
   Élj, mint a here méh, légy az ország terhe?"	0
   Szép szabadság! illik a magyar emberhe'.	0
   Sokszor elgondolom: én uram, Istenem!	0
   Ha jőne hazánkra egy nagy veszedelem,	0
   Feltámadna-é a magyar mind egy lábig,	0
   Vérrel és vagyonnal védeni halálig?	0
   Felnyitom a régi krónikás könyveket;	0
   Olvasok belőlük példás történetet	0
   Azokról, kik hajdan vitézül felkeltek	0
   S haza védelmében dicső halált leltek.	0
   Édes jó Istenem! válna-é magyar ma,	0
   Aki e hazáért oly örömest halna,	0
   Mint Losonczi István Temesvárott régen?	0
   Kinek történetét mostan elbeszélem.^[*]	0
   Híres Amhát basa, vitéz török ember,	0
   Tömösvárnak indult százhatvan ezerrel,	0
   Száz taraszk, tizenhat álgyu vala nála; -	0
   Puszta Somlyó mellé seregével szálla.	0
   Ott előljáróba kiszemel valami	0
   Tizenötszáz embert s küldi száguldani,	0
   Kiket a vár népe közeledni látván	0
   Töprenkedni kezde kizárt kapitányán.	0
   Mert Losonczi aznap nem vala a várba',	0
   Csak negyedmagával a vidéket járta,	0
   Hogyha valamerről kapna segítséget; - -	0
   Így ő kinnszorult és benn nagy ijedség lett.	0
   De a vitéz ember nem úgy ijed ám meg,	0
   Hogy: no, rugjad a port, szaladj el, ne állj meg!	0
   Hanem veti fejét oly vakmerőségre,	0
   Amitől maga is csak elszörnyed végre.	0
   Így tett a Losonczi hadnagya is, Milák:	0
   Egy öreg századdal a törökre kivág,	0
   Tesz olyan vérontást, amint nekidőle,	0
   Hogy itt-ott maradt egy hirmondó belőle.	0
   Azalatt Losanczi, bár hiában jára,	0
   Három emberével bejutott a várba:	0
   Kin a nép öröme felhatott az égig,	0
   Ujjongatva vitték az utcákon végig.	0
   Mihelyest Losonczi a piacra lépett,	0
   Sorba állította a várbeli népet,	0
   Megszámlálta őket, azután magával	0
   Együtt meghitelte Uristen szavával.	0
   Kis Kampó nevűnek és a Don Gáspárnak	0
   Espanyol vitézi ötszázan valának,	0
   Losonczinak ötszáz, egyszáz Perényinek,	0
   Csak hatvan Forgácsnak, de száz Serédinek.	0
   Ennyi a lovasság. A magyar, cseh, német	0
   Gyalog hajduk száma szint' olyanfelé ment:	0
   Kik előtt Losonczi fölemelt kalpaggal	0
   Ekkép esküvék meg harsogó szavakkal:	0
   "Esküszöm Ur Jézus vére hullására,	0
   Hogy leszek hazámnak holtomig szolgája,	0
   Szégyenért a halált soha nem cserélem:	0
   Áruló nem leszek: Isten úgy segéljen!"	0
   Mire a vitézek egy szivvel és szájjal	0
   Mind megesküvének a hitnek szavával:	0
   Hogy ott élnek, halnak ők is együtt véle:	0
   Hitszegők nem lesznek, Isten úgy segélje!	0
   Ekkép esküvének a derék katonák;	0
   Azután megitták egymásnak a torát:	0
   A napot kitoldák kancsó-töltögetve,	0
   Vigan járt közöttük Magyarát jó nedve.	0
   De Losonczi nem vett részt a mulatságban:	0
   Csendes mécse mellett írogat magában,	0
   Levelét megírja, mint ki halni készül,	0
   Utoljára veszen búcsut hitvesétül:	0
   "Messze lévő társam, kedves Pekri Anna,	0
   Szólok egyet hozzád, figyelmezz szavamra:	0
   Nem beszélünk többet együtt élő nyelvvel,	0
   Azért levelemet kisérd figyelemmel.	0
   "Itt van a pogányság, másfélszázezernyi,	0
   Kit csekély hadammal nincs mód visszaverni:	0
   De van mód hazámért vitézűl meghalni,	0
   És örökbe nektek dicső nevet hagyni.	0
   "Ne busulj, szerelmem, így van ez legjobban.	0
   De kis lyányaimtól tartsad még titokban:	0
   Én szép csemetéim, szőke teremtések,	0
   Tőletek be hamar, hamar búcsut vészek!	0
   "Megkérem a királyt, felséges uramat,	0
   Ossza fel közöttük minden birtokomat,	0
   Ugy sincsen fiam, csak öt kis lyánycselédem:	0
   Fiusítsa őket ország törvényében.	0
   "Mihelyest meghallod vesztét Tömösvárnak,	0
   Ezen levelemet vidd fel a királynak:	0
   Tegye meg Felséged, amit benne kérek,	0
   Hiszen érte halok, nemcsak érte élek.	0
   "Téged pedig, Annám, az árvák s özvegyek	0
   Istene tartson meg, ha majd én elmegyek;	0
   Ő viseljen gondot egytül-egyig rátok,	0
   Legyen én helyettem férjetek s atyátok."	0
   Így szólott a levél. Melyet ő lezárva	0
   Fekete pecsétet üte a hátára,	0
   S od'adá Istvánnak, a titkos deáknak,	0
   Vigye Csejte-várba nemes asszonyának.	0
   Megfogadta István s vitte annak rendén.	0
   Messze Csejte-várban, a Vág vize mentén	0
   Lyánykái közepett, a hű Pekri Anna	0
   Játszik és enyeleg, gondjait megcsalva.	0
   Akkor is ott játszék, hogy István belépett:	0
   De mihelyt meglátta a gyászos pecsétet,	0
   Felszökött. A lyánykák Istvánt körbevették:	0
   Mit hozott? honnan jő? vallatásra kezdték.	0
   Anna pedig gyorsan ment az ágyas-házba:	0
   Odalett, elsápadt, a hideg is rázta;	0
   Reszkető kezében tartá a levelet,	0
   Azt is majd elejté, olyan terhére lett.	0
   Könnyü kis levél, de a beléirt bánat,	0
   Száz malomkőnél is súlyosabb Annának:	0
   Nincsen annyi lelke, hogy mindjárt felbontsa,	0
   Csak zokog erősen és könnyeit ontja.	0
   Nagy-soká erőt vesz könnyeinek árján.	0
   Arca meg se' moccan, mint valamely márvány,	0
   Szeme a pecsétre, a levélbe tapad,	0
   Hidegen bámulja a benn' írottakat.	0
   Olvassa-e vajjon, vagy talán csak nézi,	0
   Nézi és nem érti, érti, de nem érzi?	0
   Vagy tán nem is él már, a szíve megszakadt,	0
   Hcgy csak egyetlen-egy jajszóra sem fakad?	0
   Nem hasadt meg szíve, ámbár nem sok híja;	0
   Érzi, érti mi van a levélben irva:	0
   És mivelhogy érzi, és mivelhogy érti,	0
   Nem rí semmihaszna, Istent nem kisérti.	0
   Egynéhány cselédet nyugodtan beszólít,	0
   Hívatja magához minden tiszttartóit,	0
   És mikor begyültek, fájdalmát takarva,	0
   Asszonyi fogással így szól nekik Anna:	0
   "Hűséges tisztjei az én jó uramnak,	0
   Temesvár falai nagy veszélyben vannak:	0
   Húszezret felülmúl a töröknek száma,	0
   Akik által meg van vég Temesvár szállva.	0
   "Uram írja ebben: »Nagy veszély fenyeget,	0
   Nem kapok sehonnan pótoló sereget...	0
   Bár mindent eladtok és zálogba vettek:	0
   Tíz nap alatt nekem katonát küldjetek.«	0
   "Ezt írja, de hosszan, - én röviden mondom,	0
   Mert hogy' teljesítsem, súlyos az én gondom:	0
   Hol teremt az ember mostan pénzt eleget?	0
   És hogyan állit ki pénzen is sereget?	0
   "Ingó-bingó vagyon, arany-ezüst marha,	0
   Az egyébre sem sok, hát egy ilyen hadra!	0
   Legtöbbet segítne a fekvő, a zálog:	0
   Jaj, de sok szép váram... tőle meg hogy válok?	0
   "Én magam csak inkább... hanem az öt kis lyány!	0
   Mert ámbár a birtok fiágra megy, tisztán:	0
   Néz Istent a király, apjokat is nézi,	0
   Megsajnálja őket és fiakká tészi..."	0
   Itt elhagyta rögtön; - tán hogy csak pihenjen; -	0
   Tán nem is gondolta hogy ennyire menjen:	0
   Kicsi híja, hogy a dolgot meg nem bánta,	0
   Árva kis leányit oly igen megszánta.	0
   Szóla most egyik tiszt: "Nemzetes asszonyom,	0
   Nem kell ily esetben kapni a vagyonon:	0
   Lesz, nem lesz, - marad vagy nem marad valami:	0
   Nemzetes urunkat vétek volna hagyni.	0
   "Bizony átok lenne maradtján eleste;	0
   Megérdemli azt az, aki azt kereste,	0
   Többet is keres majd, ha megtartja Isten,	0
   Ha meghal, nem illik hívalkodni itten."	0
   Éles volt ez a hang a szegény Annának,	0
   De másrészt örült a tiszttartó szavának,	0
   Mert elérte célját - azt látja belőle -	0
   Nem ellenzik, amint gondolá előre.	0
   Hát el is végezték, utána is láttak,	0
   Várakat, pusztákat zálogba bocsáttak,	0
   Katonát szereztek, lőport, eleséggel,	0
   És visszaindíták Istvánt sietséggel. -	0
   Ezalatt nem szűnt meg a sok álgyu torka,	0
   Bömbölését a szél messze földre hordta,	0
   Mintha vízibika buffogat a réten,	0
   Ugy hallott egész nap távol a vidéken.	0
   Losonczinak nem volt más segítő társa,	0
   Csak a jó Ur Isten; nem is számolt másra	0
   Egynéhány vitézre, önnön két kezére,	0
   Melynek törökhalál mindenik csepp vére.	0
   Gyakran kicsapott ő a tenger nép közé,	0
   S minden kiütéskor ezrivel öldösé:	0
   De mi híja látszik a mélylő tengernek,	0
   Ha egy-egy vödörrel belőle kimernek!	0
   Olcsó a török vér, van most döge annak,	0
   Jut is, marad is, mert nagy bővibe' vannak:	0
   Emberét, álgyúját nem kiméli Amhát,	0
   Hogy szélnek bocsássa vég Temesvár hamvát.	0
   Hirdetést ereszt ki pogány seregében:	0
   "Figyelmezz szavamra igazhivő népem:	0
   Harmincegy nap óta hullunk itt rakásra	0
   S minden napra ötszáz esnék egyre-másra.	0
   "Őket már az égi lyányok ölelgetik,	0
   A szép paradicsom velök népesedik; -	0
   De mi itt a földön még vagyunk elegen,	0
   A felséges szultán győzhetlen serege.	0
   "Parancsolja szultán s a nagy isten, Allah,	0
   Szánjuk el magunkat, rohanjunk a falra:	0
   Mert ma, bár utána vesszünk táborostul,	0
   E vár kutya népe mind pokolba pusztul."	0
   Erre a pogányság: Allah, Allah, Allah!	0
   Nagy rivalkodással mászni kezd a falra,	0
   Túrja a tajtékot, fogát csikorgatja,	0
   A falak törésin nyüzsög mint a hangya.	0
   Mert nagy sok törés van már a víziváron,	0
   Egy oldala ép csak, düledez a három:	0
   Hogyne? harminc napi kemény ostrom alatt	0
   Csuda, hogyha egy kő a másikon maradt.	0
   De minden törésen harcol öt-hat ember	0
   És erősen helyt áll a törökkel szemben,	0
   Maga jár Losonczi elül jó példával,	0
   Buktatja le onnan ötével-hatával.	0
   Biztatja vitézit: "Veszni tért a hitlen,	0
   Nem kell félni semmit, megsegít az Isten;	0
   Elfogyott a porjok, ma egyet sem lőttek,	0
   Most csak, mint juhokat, mészároljuk őket."	0
   Tettek aztán dolgot, két kézzel és lábbal,	0
   Hullott a pogányság lefelé nyalábbal,	0
   Hullott ám, hogy amint a krónika írja	0
   Lett egy rohanáson három ezer híja.	0
   Nem vevé tréfára, aló! futni kezdett.	0
   Losonczi ugyan csak százhusz embert vesztett,	0
   De nagyon kifáradt népe a csatában,	0
   Nem birá kergetni a pogányt futtában.	0
   Hej be jó lett volna, ha most jőne István,	0
   Asszonyától pihent hadi népet hozván!	0
   De szinét sem látta jó Losonczi annak	0
   A hű társa által összegyüjtött hadnak.	0
   Mert amint a Maros folyóig jutának,	0
   Egyszer nagy üvöltés, acsarkodás támad:	0
   Körül voltak véve kóborló pogánnyal,	0
   Alig futhattak el onnan egynehányan.	0
   Azok így megjárták. Losonczi pediglen	0
   Vizsga szemmel tartja, mit csinál a hitlen:	0
   Elállott seregét pihenni ereszti,	0
   De maga a tábort szem elől nem veszti.	0
   Épen jól is tette, mert a dühös pogány,	0
   Hogy magát kifútta, visszajött azután,	0
   Nem is a fáradt nép volt az, hanem akik	0
   Még közel sem fértek a falakhoz addig.	0
   Érkezik sok porral a natóli basa,	0
   Elbődül az álgyu, fájván szűlő hasa;	0
   Száz halált szül egyszer, százszor is szül aznap,	0
   A falon a rések egymásba szakadnak.	0
   A szegény magyar nép enged, mivel fáradt,	0
   Török birja immár a szép vízi várat,	0
   Losonczi hadának nincsen hova lenni.	0
   A legbelső várba kell magát bevenni.	0
   Ott még valameddig maradhatott volna,	0
   De sem vize nincsen, sem ennivalója:	0
   Vár és város közit a török ellepte,	0
   A csatorna-kútnak torkát betemette.	0
   Város népe sí-rí, a várba izenget:	0
   Adják fel a várat, kérjenek kegyelmet;	0
   Török is hitet mond szultánja nevében,	0
   Hogy nem bántja őket, elbocsátja szépen.	0
   De Losonczi füle mindezekre süket,	0
   "Ismerem én, úgymond, azt a török hitet,	0
   Nem bizom pogányban, legkevesebbet sem,	0
   Bízom Istenemben, kinek esküt tettem."	0
   "Így beszél Losonczi, így van ő elszánva,	0
   De a többi népség csüggedez a várba',	0
   Tanakodik itt-ott, zúg, morog, kér, sarkal,	0
   Fenyegetődzik, vagy rimánkodik halkal.	0
   Kin a várkapitány szörnyen nekibúsul:	0
   "Hát igy kell az esküt megszegnetek rútul?	0
   Nem megesküvétek Ur Jézus nevére	0
   Hogy leszünk halálig egymás védelmére?	0
   "Magamat hagynátok külön értelemben?	0
   Jól van. Ám lássátok. Én nem állok ellen.	0
   Szebb is elfogadni a pogány kegyelmet,	0
   Mint dicsőn kimúlni itt a kapu mellett."	0
   Monda keserűen és megindult elől.	0
   Künn a török állott két sorban kétfelől:	0
   Köztük megy Losonczi, a vár kapitánya,	0
   Egy ifjú apróddal, - a többi utána.	0
   Hagyták egy darabig menni az ő népét,	0
   Hát egyszer elkezdik kapkodni a szépét:	0
   Ha egy valamirevaló ifjat láttak,	0
   Elrabolták azt, és vele továbbálltak.	0
   Sejtvén ezt Losonczi, csikorgatta fogát,	0
   Nagy nehezen mégis türtőztette magát,	0
   De mikor az önnön apródját vivék el,	0
   Azt már nem lehetett tűrni teljességgel.	0
   "Kutya vagy te, pogány, kutya a te hited,	0
   Ne gondold hogy ezt így szárazon elviszed;	0
   Én veszek, te is vessz...!" dühös módra kiált; -	0
   S egy török combjáról egy nagy kardot kiránt;	0
   Avval jobbra, balra, ameddig beéri,	0
   Neki a töröknek, szabdalni, metélni:	0
   Példáját követi mind a többi társa;	0
   Két kézzel apritják a pogányt rakásra.	0
   Lett aztán zavagy, de nem sokáig tartott:	0
   Sűrüen forgatja a török a kardot,	0
   Száz jut egy magyarra, még talán több jutna,	0
   Ha egyhez olyan sok hozzáférni tudna.	0
   Ott megadta Isten egy maroknyi népnek	0
   A dicső kimúlást, melyre esküvének;	0
   Nem engedte őket hitszegővé lenni,	0
   Töröknek tatárnak szolgaképen esni.	0
   A derék Losonczi legtovább kiállta,	0
   Végre szíve táján átveré egy dárda,	0
   S elterűle azon testhalomra, hanyatt,	0
   Mely a viadalban omlott lába alatt.	0
   Kinek is megértvén szomorú halálát	0
   A király, felfogta özvegyét, árváját,	0
   Visszaváltá nekik mind, amit eladtak,	0
   Lyány-ágra bocsátá a sok szép maradtat.	0
   Szegény Pekri Anna bánatja azonban	0
   Nem talált enyhűlést a földi vagyonban:	0
   Egy gondolattól nyert minden vigasztalást:	0
   Hogy hazájáért halt férje dicső halált!	0
   ^[*] Ki, mint szerző, 1848 első havaiban a nép között élt,	0
   érteni fogja a bevezetés hangulatát. A. J.	0
AZ ÖZVEGY EMBER ÁRVÁI	0
   Este van már, csóka, varju feketén kovályog:	0
   Gyertek elő, szép regém van, gyermekek, leányok!	0
   Egy királyról, a királynak árva kis fiáról,	0
   Fehérképű, aranyhajú szépséges leányról.	0
   Estike volt a leányzó, Liliom a bátyja,	0
   Messze lát a fényes nap, de párjokat nem látja:	0
   Olyan édes, olyan ékes, a leány, a gyermek!	0
   Nézni rájok a lelke is repdes az embernek.	0
   Nincsen immár édes anyjok, elmaradtak árván;	0
   Ki-kimennek játszadozni a temető árkán:	0
   Gondolatlan játék közbe' az időt repítik	0
   Édes anyjok barna sirját virággal behintik.	0
   Özvegyen az édes apjok, hejh! busúl magában;	0
   Látja, hogy nem boldogulhat semmi ő dolgában:	0
   Mert ahol jó háziasszony nem ügyel a rendre,	0
   Isten átka van a házon, nincs is előmente.	0
   Minden úgy van, mintha mindjárt eredne futásnak;	0
   Szeri-száma, sorja nincsen sütésnek mosásnak;	0
   Szita, rosta, csupor, fazék, vagyon mind veszőbe,	0
   A szomszédból kéregetnek másokat helyébe.	0
   Szomszédjában a királynak vén leány lakozott,	0
   Oda küldi fiát hozzá, a kis Liliomot:	0
   "Azt izeni édesapám" így beszélt a gyermek,	0
   "A dagasztó tekenőjét adja ide kelmed."	0
   "Bizony fiam nem adom én" így felelt a vén lyány	0
   "Házasodjék meg az apád, lesz tekenő aztán,	0
   Házasodjék meg az apád, és vegyen el engem;	0
   De bizony a tekenőmet nem bitolja ingyen."	0
   Máskor megint odaküldi: "adjon egy lapátot."	0
   "Nem adhatom édes fiam, kell nekem is, látod;	0
   Házasodjék meg az apád, legyünk egy kenyéren,	0
   Sütök aztán neki cipót lágyon és fehéren."	0
   Oda küldi harmadízben: "adjon egy pemetét."	0
   "Dehogy adnám a körmömről ezt a kis feketét!	0
   Házasodjék meg az apád, és ha engem elvesz,	0
   Úgy lapátja, tekenője, pemetéje is lesz."	0
   Megkéreti az öreg lyányt balgatag eszével,	0
   Hozzá is ment az öreg lyány mind a két kezével.	0
   Illett neki a fejkötő szürke haja mellé,	0
   Mintha már az isten tudja mióta viselné.	0
   Első napon szava se volt az új menyecskének,	0
   Feleletje nem, vagy igen, ha valamit kérdnek.	0
   Engedelmes mint a bárány, mindig urát bújja,	0
   Az urának a leülő helyét is megfújja.	0
   Mondogatja mostoháit édes gyermekének,	0
   Símogatja aranyhaját a szép Estikének,	0
   Aranyhaját megfüsűli vert arany füsűvel,	0
   Ki se győzném mondani, hogy milyen nagy becsűvel.	0
   Este reggel tejbe vajba megfereszti őket,	0
   Fujó szélre, szellőcskére sem ereszti őket;	0
   Liliom-nak, Estiké-nek szíve csak azt vallja,	0
   Hogy bizony jobb a mostoha, mint az édes anyja.	0
   Második nap az asszonynak ezer a bibéje;	0
   Neki ez kell, neki az kell: vegye meg a férje;	0
   Vigye őtet vásárokra, búcsura, bányába;	0
   Nem szakad el lova farka, nem kopik el lába.	0
   Megfüsűli a leányt is, - hanem már ezúttal	0
   Nem az arany füsűjével, csak ezüst fogúval:	0
   Tejbe vajba sem füröszté, csupán hideg vizbe; -	0
   Megszapulta erős lugban a harmadik izbe.	0
   Harmadnapon egy gerebent fogván a kezébe,	0
   A leányzó aranyhaját összevissza tépte,	0
   Nyomain a gerebennek piros vér serkedez,	0
   Fehér nyaka patyolatján lefelé csergedez.	0
   Hajtja őket az erdőre; szedegetni gallyat,	0
   Elindulnak sirva, ríva; nem próbáltak ollyat.	0
   Azt sem tudják hol az erdő, merre kéne menni,	0
   Elbúnak az ablak alá, hol nem látja senki.	0
   (1850 körül)	0
VARGA MIHÁLY^[*]	0
   Jár a török, mint valamely sáska,	0
   Magyar nemzet akkori csapása.	0
   S hol a helyet megszerette fészkül,	0
   Ott nyaralni, ott telelni készül.	0
   Ott legelni, hol mezeje nincsen,	0
   Ott aratni, hol vetése nincsen,	0
   Ott szűrni be, hol szőlleje nincsen,	0
   Ott tüzelni, hol erdeje nincsen.	0
   Restelik ezt szalontai hajduk,	0
   Török-tatár nem fogna ki rajtuk:	0
   De hiába! oly kevesen vagynak!	0
   Engedni kell hétszer annyi hadnak.	0
   Engedni, - de nem esik az ingyen,	0
   Vér foly elébb minden kis göringyen;	0
   Mindenik ott hagyja keze szennyét,	0
   Míg magukat a várba bevennék.	0
   (Itt több versszak hiányzik)	0
   Mintha szemén volna farkas-hályog,	0
   Tapogatva fel s alá kovályog,	0
   Hej, de hiszen mindeneket jól lát,	0
   Csak egyet nem, kedves eladóját!	0
   Szíve döbben, foga megcsikordul,	0
   Mely felől jött, arra visszafordul,	0
   Oda vág, hol legsürűbben járnak	0
   A sötétben mozgó török árnyak.	0
   "Ide, ide, gyermekem, leányom!"	0
   Azt se tudja, merre felé járjon.	0
   Mint kutyákkal, dühös bika, szemben,	0
   Azt se tudja, hogy melyiknek menjen.	0
   Sűrű nép közt, sűrű éjszakába.	0
   Vagdalódzott, se hallva, se látva,	0
   Míg kivivé a harcnak folyása,	0
   Mint fatövet víznek áradása.	0
   Vége van a vérontó csatának,	0
   A magyarok a várba jutának.	0
   Szegény Varga csak egyedül jár most,	0
   Kerűlgeti nagy busan a várost.	0
   Ott ahol ma, túl a Köles-éren,	0
   Nevezik a várost Csere néven,	0
   Cserebokor volt akkor időben,	0
   Terme somot, terme kökényt bőven.	0
   Ott csikorog Varga Mihály hajdú,	0
   Lyánya miatt érdekeli nagy bú,	0
   Lyánya miatt, annak életéért,	0
   Százszor inkább a becsűletéért.	0
   Hányja-veti, mi teendő légyen,	0
   Zsuzsikáját hogy ne érje szégyen.	0
   Ólálkodik a török tanyánál,	0
   Mint a farkas sompolyog a nyájnál.	0
   Köleséren átvezet egy palló,	0
   Van megette húsz török őrálló,	0
   Dehogy álló, mikor mind úgy alszik,	0
   Horkolása vizen is áthallik.	0
   Most legelébb Varga Mihály gazda	0
   Egy nagy követ arrafelé hajta	0
   Kő a hidat nagyon megdöbbenti,	0
   De fülét sem mozditja rá senki.	0
   Azután megy - nála van már készen	0
   Amire most, tudja, szükség lészen, -	0
   Átsuhan a gólyalábu pallón,	0
   Sorra tekint a sok renyhe alvón.	0
   Kardjaikat elkezdi kihúzni,	0
   Próbálja, ha nem tudnak-e úszni?	0
   Sorra szedi puskáikat szinte	0
   Elmeríti a Köles-ér vizbe.	0
   Nézi akkor, hol van a tiszt, látja,	0
   Horkolóját legjobban az tátja.	0
   Sok famohát töm bele a nyitján,	0
   S átcipeli a Köles-ér hidján.	0
   "Meg ne moccanj, ha életed drága"	0
   Mondja neki, jól a földre vágva -	0
   Nem is mozdult, még csak nem is hörgött	0
   Azt gondolva, most viszi az ördög.	0
   Megkötözé jó erősen gúzzsal,	0
   Épen úgy bánt még két darab hússal,	0
   A negyedik izgett-mozgott volna,	0
   Hanem ennek a nyakát eloldta.	0
   Hagyta akkor alunni az alvót,	0
   Maga után felszedi a pallót -	0
   S foglyainak a szemét bekötve,	0
   Messze hajtá az éjjeli ködbe,	0
   ^[*] Valami elbeszélés akart lenni Szalontáról. Kezdete a	0
   "Nagy-Szalonta nevezetes város", mely megjelent külön. A. J.	0
AZ ELSŐ LOPÁS	0
   Költői elbeszélés	0
   "Ki ruházta fel a mezők liliomát?	0
   Ki visel hű gondot az égi madárra?	0
   Útlan bujdosónak ki vezérli nyomát?	0
   Kit nevez atyjának az atyátlan árva?	0
   Él még a jó Isten! ő engem is szeret:	0
   Megadja, ha kérem, a mai kenyeret."	0
   Gazdag Imre szólt így, aki e név mellé	0
   Egy járomszeget se' örökölt apjátul;	0
   Nemes ember volt az, mindenét elperlé:	0
   Húzza be az ajtót majd valaki hátul,	0
   Ez volt az öregnek a szava járása;	0
   Perlett is, ivott is; - a fia, ám lássa!	0
   És szilaj tulokként nőtt volna fel Imre,	0
   Ha szerető szívü édes anyja nincsen:	0
   Az kapatta jókor isten-félelemre,	0
   Hogy a puha földbe olyan magot hintsen,	0
   Melyet a hév nem bánt, az eső el nem mos,	0
   Melynek aratása mindenkor bizonyos.	0
   Még fülében kongott a harang Imrének	0
   Mely az anyja mellé apját elkisérte,	0
   Még lelkében zengett a halottas ének:	0
   Már felpattant a dob: "ki ád többet érte?"	0
   És alig oszlott el a bús gyülekezet:	0
   Nevetkélve, vígan, másik gyülekezett.	0
   Semmi nélkül maradt Imre, mint az ujja,	0
   Mert azért a törvény törvény, hogy nem enged;	0
   Hej! ez egy szót: másé, nehezen tanulja,	0
   Nehezen felejti az édes mienk-et;	0
   Más kaszálja rétjét, földjét más takarja;	0
   Elfordul, ha ott jár, nem is nézhet arra.	0
   Benyelé az ős per amit csak talála,	0
   Megmaradt a vén ház, a nagy ronda telek,	0
   Édes jó anyjáról ez a birtok álla,	0
   Nem bántá a törvény, de igen a szelek!	0
   Őszre kelvén, gazzal, kóróval befedte,	0
   Uj boron a szép lyányt belé is vezette.	0
   Tizenhét esztendős mult a gazda épen,	0
   Tizennégy az anyjok, kendernyövés óta:	0
   Ilyen egy házaspár összeillik szépen,	0
   Nem más húron pendül a kétféle nóta:	0
   Mert a világtalan s az ő vak vezére	0
   Mit tudjon egymásnak vetni a szemére?	0
   Jól teszi ha olvas, aki ráér, könyvet:	0
   Imre is jól tette, de ő mindig ráért,	0
   Dereka megfájul, ha egy kissé görnyed,	0
   Nem is nagyon él-hal kaszáért, kapáért:	0
   Sanyarú élet az, egy darab kenyéren:	0
   Meleg is van nyáron, hideg is van télen.	0
   Kinyilott az idő: az égi madárnak	0
   Erdőben, mezőben dús asztal terűle:	0
   De nem úgy ám, bezzeg, a fiatal párnak!	0
   Betevő falat is szűken van körűle;	0
   Liliom' köntösét meghozá a tavasz:	0
   A menyecske száján örökös a panasz;	0
   Hogy ő már az utcán végig menni sem mer,	0
   Ünneplő ruháit viselőbe fogja;	0
   Hogy ujjal mutat már őrá minden ember:	0
   Ni! a régi kendő, a lyánykori szoknya;	0
   Nemes asszony volna: mennyire szégyenli!	0
   Az Isten házába sem tud ő már menni.	0
   Egy tehén, fiastul, meg egy kapa szőlő,	0
   Ennyi gazdaság volt, ennyit hoza Márta,	0
   Elébb a tehenet önté fel az őrlő,	0
   Majd a szölőcskét is a malom lejárta.	0
   Most napszámba menjen? azt nem szokta Imre,	0
   Ha birná se' tenné, csúfra, szégyenszemre.	0
   Körül-körűlnézte szegény háza-táját;	0
   Egy rozzant nagy fészer volt még az udvaron:	0
   Elbontá, eladta köveit és fáját,	0
   Minek az ól, ha nincs semmiféle barom?	0
   S minek a nagy udvar? elég volna fele:	0
   Kicsi helyt megfordúl már az ő szekere.	0
   Megevé az udvart körül, mint egy lángost,	0
   (A szomszédok olcsón jutottak hozzája);	0
   Önnön lakóházát is megkezdi mármost,	0
   Annak is van egy-két heverő szobája;	0
   Mint kazal szénának, eladá a végit:	0
   Keresi a téglát amely ember épit.	0
   Így eszi hajlékát az a féreg, melynek	0
   Eledele torma, a háza is torma.	0
   De hamar elfogyott csekély ára ennek,	0
   Gondolkozik Imre, hogy mi van még sorba?	0
   Könnyü kitalálni: fele-ház még ott van:	0
   De neje várandós minden pillanatban.	0
   Feje fölűl mármost a tetőt eladja?	0
   Ezt ily állapottal a pogány se' tenné.	0
   Hánykódik erősen szive indulatja,	0
   Gondjai füződnek véges-végtelenné;	0
   Tiz-húsz koma csak kell, úgy illik, hiába!	0
   S talpa fáradságát megveszi a bába.	0
   Aztán a betegnek egy jó ízü falat,	0
   Üres kamarához e' sem utolsó gond;	0
   Egy üveg pálinka, mindig feje alatt,	0
   Erősödik attól... (hiszi ám a bolond!):	0
   Mindezeket Imre megfontolva bölcsen,	0
   Megindult, hogy a pénzt majd felkéri kölcsön.	0
   De nem akadt ember, ki megemberelje,	0
   Bár ajánlá, hogy tud irni jó levelet;	0
   "Ha tegnap jött volna!... Jőjön őszre kelve...	0
   Mért nem áll cselédnek?..." Ez volt a felelet.	0
   Azt se' bánná, ugymond, ha dolog fejében...	0
   Adtak jó tanácsot; megköszönte szépen.	0
   Nagy vásárra készült mind a világ mostan,	0
   Kiki hazahajtá tinaját, üszőjét,	0
   Hogy eladja holnap a szomszéd városban,	0
   A feletlen ökröt, a felhízott sőrét;	0
   Egyedűl Imrének nincs egy árva borja:	0
   Mégis az a vásár neki legfőbb gondja.	0
   Hazajött a csorda, elfekütt a pásztor;	0
   Imre is lenyugvék a háza tövében;	0
   Imádkozott volna, mindig tudta másszor,	0
   Most elakadt benne a kellő-középen;	0
   El-elmondta félig, meg-meg ujrakezdte,	0
   Mint amely tanúlón kifogott a lecke.	0
   Kínálgatja szemét, de nem kell az álom,	0
   Minden legkisebb neszt; moccanást megérez:	0
   Majd pók száll arcára láthatatlan szálon,	0
   Majd egy dallos szúnyog téved a füléhez,	0
   S hallik a szomszédból (sövényen át hallja)	0
   Barmok kérődzése, lefekvő sohajja.	0
   Darabos felhők közt bujkál a hold fénye,	0
   Elő-előbukkan, majd fellegbe gázol:	0
   Imrének is úgy tesz jó s rossz érzeménye,	0
   Nagy kisértet néki az a szomszéd jászol;	0
   Holdvilág elbúvik sűrü fellegen tul:	0
   Imre fölkél lassan... Imre lopni indul.	0
   Nézzétek a tolvajt: ahol megy, ahol megy!	0
   Karimás kalapját a szemére húzta,	0
   Azt gondolja, látszik homlokán a bünjegy	0
   És hogy lesben fekszik kétfelől az utca,	0
   És, amint hevernek a sötétlő házak,	0
   Meg-megriad olykor, mintha mozdulnának.	0
   Megyen öt-hat lépést, ujra visszafordul,	0
   Minden kapuzugban lát valami rémet;	0
   Ha! most jőnek, jőnek: az ajtó csikordul...	0
   Nem, csak a szél lógáz egy sovány kútgémet.	0
   Világos az utca, sötét a sikátor:	0
   Rossz lelkiösméret egyiken se' bátor.	0
   S amint elcsapódnék egy homályos közön,	0
   Ruháját valaki visszarántja hátul,	0
   Szaladna, de nem bír: ijedtében köszön,	0
   Csakhogy szabadulhat a kihajló fátul.	0
   Ne menj tovább Imre! bizony a fa gallya	0
   Nem azért fogott meg, hogy veszted akarja.	0
   De Imre tovább megy, és az utca torkán	0
   Ugy rémlik, utána lopódzott valaki:	0
   Önárnyéka volt az, mert egy felhő sarkán	0
   A hold fénye épen akkor pillanta ki, -	0
   De alig nézett ki, azonnal megbánta,	0
   Szemére azonnal vastag felhőt ránta.	0
   S megeredt a zápor. Sűrü zuhogással	0
   Vesszőzte keményen a lombos akácot.	0
   A fa mellett Imre nagy szivdobogással	0
   Leskelődött elébb, azután bemászott,	0
   Kinyitá belül a sövénykapu felét;	0
   S markába szorítá fokosának nyelét.	0
   Egy öreg ősz ember volt a házigazda,	0
   Házőrzeni hagyták sirba szállt cselédi;	0
   Vékony vacsoráját egy tehén meghozta,	0
   Nem sok kelle már, de mégis kelle néki.	0
   E tudva, fokosát megszorítá Imre:	0
   Szabad ütni, úgymond, önnön védelemre.	0
   És talán ütött is volna bolond ésszel...	0
   Imre, Imre! ha most a gazda kilépne,	0
   Álmosan, ősz hajjal, üres, puszta kézzel:	0
   Ifiú karodat reá emelnéd-e?...	0
   Nem felelek róla, mit, mit nem csinálnál:	0
   Olyan a bűn! nagyobb fiat szűl magánál.	0
   Egy szó annyi, mint száz: kevés idő mulva	0
   Saját udvarán volt az üszővel Imre,	0
   Nagy lélekzetet vőn, nekibátorula,	0
   Szája pedig ráment egy hála-isten-re:	0
   Csak midőn kiejté az Isten szót ajka,	0
   Akkor ütődött meg, gondolkozván rajta.	0
   Nem azt gondolá ő, hogy majd ráismernek,	0
   Noha egész falu ott lesz a vásáron;	0
   Nem is azt, hogy reggel friss nyomára lelnek,	0
   Bár az is meglátszik az éjjeli sáron;	0
   Vén tolvaj meghányja elejét, mint végét:	0
   Ő elébbre teszi lelke üdvösségét.	0
   Érzi, hogy csömör van az ő udvarában:	0
   Akárhogy, akármint, ki kell annak menni!	0
   Még nem volna késő - gondolja magában -	0
   Megbánással a bűnt jóvá lehet tenni.	0
   Alig született meg ez a gondolatja:	0
   A lopott jószágot visszafelé hajtja.	0
   De megjárta bezzeg. Most fogák a tetten	0
   Valamely kerűlők, a helység cselédi.	0
   Hazudnia kell itt - gondolá ijedten -	0
   Mert az igazmondás soha meg nem védi:	0
   "Bitangjába' lelte, gazdájához hajtja,	0
   Az Isten előtt is ő csak ezt mondhatja."	0
   Az isten előtt?... a mindentudó higgye?...	0
   Még az éji őr is kételkedik benne.	0
   Másnap előfogta a vármegye tisztje	0
   S úgy megvallatá, hogy fele is sok lenne:	0
   De Imre csak abban veti meg a lábát,	0
   Hogy bitangul lelte más ember jószágát.	0
   "Eh!" kiált a biró - "azt én kötve hiszem;	0
   Vagy te hazudsz, fiam, vagy a lábad nyoma,	0
   Mely egyik udvarból a másikba viszen;	0
   A kapu, sem nyílott magától ki soha."	0
   Imre látta ebből, hogy sarutalpának	0
   Nagyobb hitele van, mintsem a szavának.	0
   Most előbeszélte bűnbánó szavakkal,	0
   Mikép orozá el, s hogyan hajtá vissza.	0
   "Hát bolond vagyok én?" kiáltott haraggal	0
   A biró, "vagy ittas, ki eszét megissza?	0
   Vasat neki, láncot!... majd az ördög higye,	0
   Hogy a tolvaj, amit ellop, visszavigye!"	0
   Minek mondjam tovább? tudjuk már a többit, -	0
   Szomorú ezentul szegény Imre sorsa:	0
   Lakozván penészes börtönnek az öblit,	0
   Csúszó-mászó féreg kenyeres pajtása;	0
   Szellő oda nem száll, napfény oda nem hat,	0
   Csak a bolthajtásról csepeg bűzös harmat.	0
   Betevő falatját fojtó könnyel észi,	0
   Hideglelős vízzel ingerli a szomját,	0
   Rothadt a levegő, melyet ajkán bészí,	0
   És rothadt beszédek sértik füledobját:	0
   Mert nem egyedül van: ott az egész megye	0
   Régen összeseprett salakja, szemetje.	0
   Tolvajok, zsiványok, - kik rátarti kénnyel	0
   Zörgetik a rabság nehéz sarkantyúját;	0
   Dicsekesznek holmi balkörmű erénnyel,	0
   A lopást, a rablást tanítják, tanulják;	0
   S fiatal embernek, aki odatéved,	0
   Arcáról letörlik a piros szemérmet.	0
   Vén gazemberek, kik fényesre koptatták	0
   A bilincset, s most már gyönyörködnek benne. -	0
   Ezek a tanítást mindennap kiadták	0
   Imrének is, hogyha valamire menne:	0
   Oly nehéz betűkből ez a lecke álla,	0
   Hogy Imrének borzadt minden haja-szála.	0
   Azt irják mesében egy királyné felől,	0
   Hogy, amit nappal szőtt, éjszaka fölfejté.	0
   Imre is úgy kezdte mindennap legelől	0
   A tanúlást, - éjjel mindig elfelejté;	0
   Mert, ha lidérc álom a többit megnyomta,	0
   Szép imádságait sorra mind elmondta.	0
   Istenéhez tért ő; vagy magába szállott,	0
   És, mig durva padján várta, hogy a hajnal	0
   Néki is juttasson egy parányi álmot:	0
   El-eltépelődék a világi bajjal.	0
   Tenger baja addig hányta és vetette,	0
   Míg kifáradt lelkét álomba rengette.	0
   Az asszony miatt is temérdek a gondja:	0
   Felőle csak egyszer hoztak üzenetet,	0
   Hogy nem él a gyermek, halálán az anyja,	0
   Fia elébb meghalt, azután született.	0
   "Beh jól járt szegényke!" - Imre búsan szóla,	0
   "Beh jól járt... csak egyszer élve láttam volna!"	0
   Egyszer megláthatni... halálnak sem adni...	0
   Fölnevelni szépen... gyönyörködni benne...	0
   Mi haszna! mi haszna. - Bolondság siratni:	0
   Szegényke! hisz' úgyis világ csúfja lenne.	0
   "Tolvaj volt az apja, tolvaj fészekbe nőtt -"	0
   Meg lenne gyalázva Isten, ember előtt.	0
   "Ember előtt igen" - monda Imre bátran,	0
   "De nem az előtt, ki a szivet vizsgálja!	0
   Ha gonoszul tettem, igazán megbántam,	0
   A megtérő juhot befogadja nyája;	0
   Becsületem is még talán visszatérül:	0
   Vagy, ha már égnem kell, ne magam tüzérül!	0
   "Vagy, ha már égnem kell gyalázat tüzében,	0
   Ne öntsek ezentul magam arra olajt;	0
   Ám maradjak tolvaj a világ szemében,	0
   Csak a magam lelke ne kiáltson tolvajt!"	0
   Ez vala Imrének erős föltétele;	0
   Szinte könnyült a vas kezén lábán vele.	0
   Beteg gyógyulását, rab szabadulását,	0
   Nem hiába mondják, hogy nehezen várja;	0
   Imre is ugy várta esztendő mulását,	0
   Nehéz esztendő volt, de csak leszolgálta;	0
   Megszűré a fogság: halovány, szintelen,	0
   Mint idétlen zöldség, mely pincékbe' terem.	0
   Tömlöce falától végre búcsut vévén,	0
   Haza ért egy este önnön udvarába,	0
   Nem fogadja senki; nem füstöl a kémény,	0
   Elébe kutyája sem fut farkcsóválva;	0
   Nem barátságos láng, - ijesztő sötétség	0
   Néz ki a pitvarból: Imrét öli kétség.	0
   Benyit a pitvarba, majd a kis szobába;	0
   Ki az? kérdi egy hang, mintha sirbol jőne;	0
   Nem soká egy mécsnek halovány világa	0
   Odasüt az ágyra, holott fekszik nője.	0
   Fekszik egy év óta, sem élvén, sem halván,	0
   Isten nyomorékja: kemény hideg szalmán.	0
   Jó, hogy ád az Isten könyörülő szívet	0
   Aki meg tud esni irgalomból, ingyen:	0
   A beteg ágyához is mindennap tévedt	0
   Egy vigasztaló szó, hogy maga ne légyen;	0
   Étellel is tartják, - de százszor több ennél,	0
   Hogy reményt tápláltak a reménytelennél.	0
   Sok epesztő gonddal, sanyarú munkával	0
   Éli mostan Imre a földi világot;	0
   Csüggedező lelke birkozik magával,	0
   Elcsigázott teste könnyez izzadtságot;	0
   Napja nem vidulás, éje nem pihenés:	0
   Öröme, ha van is, az az öröm kevés.	0
   Beteg ápolását bizni kelle másra,	0
   Egész héten átal ő hozzá nem láthat:	0
   Ő maga a földet irtja, töri, ássa,	0
   Tüskével, bokorral ví nehéz csatákat;	0
   Mert legelőbb is egy irtásföldet bérle.	0
   Sok orcaveríték - nem pénz annak bére.	0
   Eladá a telket, a nemesi házat,	0
   Gunyhót raka földjén, sárbul, mint a fecske,	0
   Nem palástolá mész oldalán a mázat,	0
   Födeléül helyben termett a gaz, tüske;	0
   Nem örökre épült: öt, hat esztendőre:	0
   Annyi állandóság sem néz ki belőle.	0
   Hajnalhasadástol késő éjszakáig	0
   Imre a kemény föld durva kérgit vájja,	0
   Néha egy tuskóval birkozván sokáig,	0
   Mely az utját sokszor naphosszan elállja;	0
   Néha a gyökeret, amint széjjelszalad,	0
   Kergetvén kapája, messze, a föld alatt.	0
   Tüske, tövis tépi, vad venyige vérzi,	0
   Ág akadoz arcán, bojtorján beléköt;	0
   Délben a rekedt nap fojtó hevét érzi,	0
   Hűs hajnalban hullat fagyos veritéket;	0
   Sokszor a hideg hold éjjeli sugára	0
   Csodálkozva néz le a késő munkára.	0
   De ha nehéz munka testét legörbeszti,	0
   Fölemeli lelkét egy magasztos ének,	0
   Mellyel bizodalmát táplálja, éleszti,	0
   Könyörög s hálát ad a jó Istenének;	0
   Munkája is halad, jobban mintsem várta,	0
   Bizvást néz előre, örömmel néz hátra.	0
   Minden talpalatnyi tiszta földet használ,	0
   Mit kiváj a tövis körme közül bajjal;	0
   Hol egyéb se' termett istenverte gaznál,	0
   Most tengeri diszlik, selyemszőke hajjal;	0
   Nő a karcsu kender, vígan köt a dinnye,	0
   Pénzt fog abból látni a gazda erszénye.	0
   Erejét, munkáját megáldotta Isten,	0
   Másik évben egy pár igavonót ragaszt;	0
   Dolgozván sükerrel, dolgozik édesden,	0
   A nagy tábla földbe már ekét is akaszt;	0
   Habzik a zöld vetés, ha szellő ingatja.	0
   Messze futhat benne fürjek pitypalatyja.	0
   Az asszony is épül. - Nem kuruzsló, bába,	0
   De kitanult orvos tette rája kezét.	0
   Mert való hogy Isten adott fűbe-fába	0
   Gyógyitó erőt, ez helyes példabeszéd:	0
   Nem is kételkedett Imre fűbe-fába,	0
   Csak a vén banyáknak a tudományába'.	0
   De nem írom tovább élete folyását,	0
   Ki magán segíte, megsegíté Isten:	0
   Visszaadá neki szerető jó társát,	0
   Sokra ment magában, többre mentek ketten:	0
   Évrül-évre mindig gyarapult a vagyon,	0
   Az is lett idővel, hogy kire maradjon.	0
   Ezt a történetet, még gyerek-koromban,	0
   Egy öreg ősz ember beszélette nékem;	0
   Nyájas, piros arca most is előttem van,	0
   Jó gazdának tarták az egész környéken;	0
   Isten háza mellett volt egy szép új háza,	0
   Mind a két hajlékra holtig ő vigyáza.	0
   Sokszor a kis padhoz mellé gyűltek este	0
   Gyermeki, szomszédi, sőt az egész utca,	0
   Ajakárul a szót minden ember leste,	0
   Várta, hogy mozdúljon hófehér bajusza; -	0
   Hol a szent írásból vette ő példáit,	0
   Hol a magyaroknak beszélte királyit.	0
   Mikor ezt elmondá, amit én leírtam,	0
   Egymásra tekinte számos hallgatója;	0
   Gyermek-ember lévén a nagyobb rész ottan,	0
   Az öreg gazdához álmélkodva szóla:	0
   "Nem hinné az ember, ha kelmedet látja	0
   Hogy valaha lopott, édes Imre bátya!"	0
ÉDUA	0
     I.	0
   Leáldozott a nyári nap;	0
   Ellobbant a keskeny darab,	0
   Mely, mint tüzes karaj-szelet	0
   Csillámla még Sárrét felett.	0
   Sugári gyorsan elhagyák	0
   Az oly kedves játszó tanyát	0
   Várad hegyes ormózatán, -	0
   S repültek mind anyjok után.	0
   Az ellapúló réteken	0
   Feszíti utját a Kerezs,	0
   Lankadva bár - mint idegen,	0
   Ha éji megszállót keres.	0
   Habja ezüst, habja fodor,	0
   Fövény helyett aranyt sodor;	0
   Fürtjét az alkony hűs szele	0
   Lágyan borzolja fölfele;	0
   Míg a kicsiny fényes halak	0
   Hűtőzni fel-felugranak.	0
   Mint tómadár - fészkén megűl	0
   A vén halász egy szó nekűl,	0
   Hálóját meg-megemeli,	0
   A szűz vizet mérlegeli.	0
   Pihenve ring a méla komp,	0
   A locska habbal álmodik; -	0
   Messzünnen még egy-egy kolomp	0
   Dagadó nyelve hallatik,	0
   Aztán karámhoz tér a nyáj;	0
   Aztán elcsöndesűl a táj,	0
   Csupán a fűzlevél zizeg,	0
   Hab háborog, szellő sziszeg.	0
     II.	0
   De robban, ím, az éj lovagja	0
   Várad felől, a víz-szalag	0
   Mentén, kivál' egy árny-alak	0
   Mint a homály sötétebb magja.	0
   László az, a magyar király,	0
   Nyugotra vágy, nyugotra száll;	0
   Lova puha fűben tapod,	0
   Előzi a futó habot;	0
   Mint könnyü sas árnyéka, illan,	0
   Ezüst patkója néha villan;	0
   Út nélkül, a tarjáni part	0
   Hosszába, mind napestre tart,	0
   Követi a folyam vizét,	0
   A szerelem-csillag tüzét.	0
   Körözs folyó, sebes folyó!	0
   Hová sietsz! ne fuss, ne vágyj:	0
   Nem lesz neked nyugatra jó,	0
   Mély a Tisza, veszélyes ágy.	0
   És te király, László király!	0
   Vesztedre szállsz ma oly igen:	0
   Nyugot felé borúl a táj,	0
   Villám rebeg Körözs-szegen.	0
     III.	0
   Ölében a vidám Körözsnek,	0
   Öntözve habjától körösleg,	0
   Ma már falu és vár helye,	0
   Akkor gulyák bő mezeje, -	0
   Terűl egy félsziget: Körözs-szeg.	0
   Ott lenge sátor és faház	0
   Alatt szilaj kun nép tanyáz;	0
   Mozgó faluit, városit,	0
   Le a Tiszáig, Marosig,	0
   Hol itt emelvén, hol amott,	0
   Mint tengeren szél a habot.	0
   Az alföldi nagy oceán	0
   Örök vándorlás színhelye;	0
   A törzs-apa, család feje,	0
   A férj, a nő, fiú, leány,	0
   Ifjú, öreg, úr vagy cseléd,	0
   Magával hordja mindenét,	0
   S veszteg marad, vagy útra kel,	0
   Amint a nyáj bőven legel,	0
   Vagy szűk mezőt nyujt már a hely.	0
   Így él e nép. Most a Körözs	0
   Partján tanyázik egy törözs,	0
   Beláthatatlan sokaság,	0
   Pezsgő, tolongó tarkaság,	0
   Szemnek vidor látványa nappal,	0
   Mint zöld tenger, borítva habbal,	0
   Vagy, mint tavasz-fordúlaton	0
   A jéggel zajló Balaton; -	0
   Egy város ez, mely szétriadt,	0
   Mintegy a félelem miatt,	0
   Most utca, ház s nép, rend nekűl,	0
   Ki merre lát, úgy menekűl; -	0
   Egy - félig tábor, félig vásár,	0
   Hol kézről-kézre áldomás jár	0
   És a kupa vigan forog; -	0
   De majd zárkóznak a sorok,	0
   Egymással szembe ront az él,	0
   Nyerít a kürt, cseng az acél,	0
   Fölsí a had, a mén prüszög,	0
   Cikáz a nyíl, a hosszu pányva	0
   Ló és lovag nyakába hányva...	0
   Már-már felejti vad tüzök,	0
   Hogy az egész játék csupán,	0
   Mint álomkép a harc után.	0
     IV.	0
   Középen egy magasabb hátra	0
   Emelve, áll Árboc fasátra;	0
   Könnyű, világos épület,	0
   Mint délibáb a sík felett.	0
   Avagy tündéri palota,	0
   Melyet varázs büvölt oda.	0
   Karcsú, virágzó oszlopok	0
   Között a vászonfal lobog;	0
   Árboc gyanánt emelkedő	0
   Tornyokkal díszes a tető,	0
   S a tornyon erkely-féle dúc,	0
   Hová az őr vigyázni kúsz.	0
   Köröskörűl, tornáca széles	0
   Kalapján, mint jégcsap, szeszélyes	0
   Faragvány csüng, hintáz alá,	0
   Mi sem látszik hogy tartaná,	0
   Akár nézd a Baradla-ürt.	0
   Hol a kő függ, mint lenge fürt.	0
   A lépcső, mint kúszó növény,	0
   Indul meg a hajlék tövén,	0
   Fel a tetőre, hol kies	0
   Szellő csapong, ha jő az est. -	0
   Onnan tekinte ma tova:	0
   Árboc leánya: Édua;	0
   Szivében annyi édes emlék,	0
   Halottiból, újjá-szülemlék:	0
   Midőn bizvást ölelte át	0
   Magyarhon legszebb férfiát,	0
   Lászlót, a koronás királyt.	0
   Az első néma szív-csere,	0
   A hosszu küzdés ingere,	0
   Az arcon égő csába szók,	0
   Az önfeledte szűzi csók...	0
   Ama fél dac, fél engedés,	0
   Ohajtva félt legyőzetés...	0
   Hosszú napok, rövidke éj,	0
   Az oltva gyúló szenvedély,	0
   Mely, mint sebes tűz, oltva még	0
   Hatalmasabb lángokkal ég:	0
   Mindez megújult, - mert hiszen	0
   László ma itt, László izen! -	0
   De hát az egyszer eldobott	0
   Sziv nem követel más jogot?	0
   Vagy oly virág a gyönge nő	0
   Szerelme, mely taposva nő?	0
   Vagy úti sár, vagy úti por	0
   S ahoz ragad, ki rátipor?	0
   Vagy árnyék, mely nyomon követ,	0
   Bár meg se lásd, bár föl se vedd?	0
   Vagy lapta, mely, bár falra dobd,	0
   Öledbe visszaszáll legott?	0
   Vagy festett báb-arc: egyre víg,	0
   Ha elvetik, ha fölveszik?	0
   Vagy eb, mely a kegyetlen gazda	0
   Lábához vonja életét,	0
   Hogy, melyet a kin megszakaszta.	0
   Kifúja hű lehelletét?	0
   Ez-é a női szerelem?	0
   E szenvedő, igénytelen?	0
   Örömben élv, bánatba' kín?	0
   Nyugodt lemondás ajakin?...	0
   Egy szikra, melyet, mint hamu,	0
   Őriz meg a sok évi bú,	0
   S egy új lehelet lángra fú?...	0
   Igen! de e láng a boszú...	0
     V.	0
   Nem mondom én, hogy Éduának	0
   Eszébe ily képek jutának:	0
   Mint törzse, műveletlen ő,	0
   De érzésben szilaj, de nő!	0
   S midőn a titkos izenet	0
   Fülébe sugta a nevet,	0
   Melyhez öröme, bánata,	0
   Gyönyöre és gyalázata,	0
   És élete és mindene	0
   Csatolva volt: fölrettene,	0
   Mint őz riad, hallván zörejt,	0
   S fél futni, fél maradni helyt.	0
   Halvány arcát egy röpke láng	0
   Futá el, percnyi lob gyanánt,	0
   Mikép sötét ablak alatt	0
   Ha lámpa gyorsan elhalad,	0
   Egy percre átgyúl az üveg,	0
   Aztán megint sötét, hideg.	0
   Úgy Édua. Szivén a seb	0
   Csiklándva most, még mérgesebb;	0
   Az édes csöpp hiába vív,	0
   Legyőzi a keserü szív,	0
   Le a szerelmet szégyene,	0
   Eljátszott női mindene,	0
   Vetélytársak... egy Mándola...	0
   Ime, hová aljasula!	0
   S az önbecsérzettől üres	0
   Szivben ne nőt - szörnyet keress!	0
     VI.	0
   "Atyám, atyám, csak jelszavad!	0
   S kezedben ő. A büszke vő,	0
   Ma este még sátramba jő,	0
   Ki megtiprá kemény hadad,	0
   Ki eltiprá leányodat."	0
   Szólt és a nyargaló követ	0
   Lászlóhoz vitte a nevet:	0
   "Nyil" - "Édua": ez volt a szó,	0
   A tábori találkozó.	0
   Most a király az édes névvel	0
   Rakodva, zümmög mint a méh,	0
   Amint ujúlt szerelmi hévvel	0
   Röpül a boldog kas felé.	0
   Egész nap azt susogta nyelvén,	0
   Mint aki fél, hogy majd feled:	0
   Pedig más jelszóra felelvén	0
   Se tudna mást, csak e nevet.	0
   "Nyil?" kérd az őr, hol szembe áll,	0
   Rá "Éduát" dob a király,	0
   Sajnálva szinte, s féltve hogy	0
   Ez alamizsnán kincse fogy:	0
   Őrtől azonban őrhöz ér.	0
   Kunos magyar nyelven beszél,	0
   Kún rajta fegyver, öltözet:	0
   Megszokta régen e mezet;	0
   Csak fényesen vállára omló	0
   Szögfürteit nem érte olló...	0
   1850-es évek	0
   Kifejlés az lett volna, hogy Édua a szerelmes órán megbánja árulását,	0
   mert szereti Lászlót, - s meg akarná menteni; apját rá is beszéli, de	0
   a kun fők, Törtel, Kemenes, stb. betörnek, Édua leszúrt testén át, a	0
   királyhoz, és megölik. Árboc fájdalma végezné be a jelenetet. A. J.	0
ÖLDÖKLŐ ANGYAL	0
     I.	0
   Elzönge oltár zsámolyán	0
   A "holtodiglan - holtomiglan."	0
   Férj a legény, nő a leány;	0
   Áll a menyegző napja vigan.	0
   Ősz Bay háza, e komor	0
   Hajlék, örömtől pezsgve forr:	0
   Minden zugában oly tele	0
   Torokkal harsog a zene,	0
   Hogy át- meg átrezeg bele	0
   A vén fal, mintha érzene.	0
   A nagy szobák, a bő terem,	0
   Nem hallgatóznak néptelen	0
   És a belőlük elvadult	0
   Visszhang - ki minden ott esett	0
   Kicsiny neszt oly mohón lesett -	0
   Most rengeteg közé vonult.	0
   Zászlók, sikárolt fegyverek,	0
   Cserággal ékes címerek,	0
   És néhol egy kép a falon,	0
   (Kövér szinekben dúska rajz)	0
   És jobbra, balra boldog arc:	0
   Előre hátra vígalom!	0
   Mert első nász ez a mai,	0
   Mit ünnepel a vén Bay,	0
   Mióta elmult az övé:	0
   Mióta oltárhoz vivé	0
   Azt, aki már csak néhai.	0
   Első, utolsó... Haj! korán,	0
   Évek következő során	0
   Hullottak sirba gyermeki,	0
   Örömét oly gyorsan elvivén,	0
   Amily hamar hozák neki.	0
   S gazdátlanúl maradt szivén	0
   Oly sok apai szeretet;	0
   De ő megőrzé ezeket,	0
   Mig, kései vigasz gyanánt,	0
   Fiai helyett nyert egy leányt,	0
   Hogy annak adná mind együtt	0
   Szerelmét, mely szivébe gyült.	0
     II.	0
   "Helyet!" - Menyasszonytáncra jő	0
   Szép Anna s a derék Jenő;	0
   A vőlegény s kit jobb karára	0
   Fűzött, szemérmetes arája.	0
   A férfi büszke, gyors, merész;	0
   Dacos, kihívó módra néz	0
   És mintegy azt jelenti arca:	0
   E boldogság nem fog ki rajta	0
   De a hölgy inkább csüggeteg,	0
   Szemei földre függenek,	0
   Szokatlan érzéstől remeg,	0
   Ugy, mintha felriasztott vére	0
   Özön boldogságától félne,	0
   Ama boldogságtól, miért	0
   Talán sokall is ennyi bért	0
   S míg áldozatúl nem esék,	0
   Lázad a szűzi büszkeség.	0
   Magyar leánykint - nem henyén,	0
   Hivalkodásban - nőve fel,	0
   Az apai lak tűzhelyén	0
   Oly ép maradt e szűz kebel,	0
   Mint a gyümölcs, mint a gerezd,	0
   Melyen érettség hamva rezg,	0
   De illető kéz nem nyomott	0
   Reá még szennyet és nyomot.	0
   Előtte a szerelmi vágy,	0
   Hosszú napok, álmatlan ágy,	0
   Fülmile szó, rejtett magány	0
   Holdas, sejtelmes éjszakán, -	0
   A seb, mit a szem nyila vág,	0
   A támadó s védő csaták	0
   Az édes győzedelmek és	0
   Az édesebb legyőzetés, -	0
   A titkos óra, esti hely,	0
   Virágbeszéd, vagy bármi jel,	0
   Ág-moccanás, lomb-zörrenet,	0
   A néma kérdés, felelet,	0
   A csalfa "nem" s hév "igen"-ek:	0
   Előtte ismeretlenek.	0
   Igaz, hogy vére könnyű folyama	0
   Futtában olykor meg-megdobbana,	0
   Ha közelén ifjú leventék	0
   - Mint szilaj őzet - megrebbenték:	0
   De helyrepótlá gyors szökése	0
   A veszteséget csakhamar -	0
   És újra higgadt lőn verése,	0
   Nyomot nem ejte a zavar.	0
   Ma is, midőn oltár előtt,	0
   Szeretni esküvé Jenőt,	0
   Nem volt ez ifju kebelen	0
   Se gyűlölet, se szerelem.	0
   Tizennyolc év öntudata,	0
   S főkép atyja kivánata	0
   Akár jogúl, akár okul,	0
   Elég volt, hogy kezet ada.	0
   A szív? előtte oly csecsebecse,	0
   Minek nem tudja, ha van is, becse;	0
   A szívre ő kicsit adott:	0
   Tán lételét sem érezi;	0
   Miként nem szoktuk érzeni	0
   Az ép egészséges tagot.	0
   Ő erre mind nem gondola;	0
   S gondolna bár, mit mondana?	0
   "Hisz' ő mindenkit úgy szeret:	0
   Miért ne épen ez egyet?!"	0
   Szivét alig zavarja más,	0
   Mint a szokatlan változás,	0
   Egy édes, lázas sejtelem,	0
   Mely jól esik de mit nem ért,	0
   Melyet szégyenl s nem tudja mért:	0
   Maga magának rejtelem.	0
     III.	0
   Most a hegedű és oboj^[*]	0
   Mélán merengő bús-komoly	0
   Méltóságos zenéje foly;	0
   És átrezeg a dallamon	0
   Egy szende, lassu cimbalom.	0
   Most elbocsátja hölgye kis kezét	0
   A vőlegény és halkan visszalép;	0
   Mértékre illeszti bokáit,	0
   És mintha súgár jegenye	0
   Szellők dalára lejtene:	0
   Úgy andalog, külön, sokáig.	0
   És szembe, mindig szembe járja,	0
   Mozdúlatit követve, párja,	0
   Ki mindenben és mindenütt	0
   Őtőle vár, őtőle függ,	0
   Őrája néz, mint hold a napra	0
   Kitől szelídebb fényét kapja.	0
   De majd élénkül a zene	0
   Vidámul a tánc is vele,	0
   Merészebb a nyirettyű, - s olykor	0
   Egy réztülök mély öble horkol.	0
   És délcegebb és bátorabb -	0
   És majd közelb, majd távolabb	0
   Jár a legény - míg, mintegy díjul,	0
   A szép arával összesímul.	0
   Művészi lépteit kimérve	0
   Majd bal felé, majd jobb felé	0
   Forgatja most azt, de kimélve,	0
   Mint a zene mérsékelé.	0
   A hölgy pedig fordúl vele,	0
   De úgy lép, mintha lengene	0
   S lábak helyett a hosszu öltöny	0
   Redői tartanák a földön.	0
   Egy fordulat még! és Jenő	0
   Magára hagyja kedvesét;	0
   Harsány zenébe tör elő	0
   A trombita és klarinét.	0
   Vidám toborzó lángja kel,	0
   Mitől a vér gyorsan szökell,	0
   A sarkantyú mértékre peng,	0
   A hó kebel gyér fátyla reng;	0
   A szív siet, az arc tüzes,	0
   A szem ragyog - szemet keres...	0
   S ha majd fokonként, a zene	0
   Szilaj csárdásba átmene	0
   Nem lejt az ifju már külön:	0
   Mint villanyszikra pattan át	0
   S hévvel ragadja meg ölön	0
   Mosolyra gyult menyasszonyát.	0
   A hölgy pedig kendős kezét	0
   Nyugasztja vőlegénye vállán	0
   És perdül - egy darabbá válván,	0
   (Mikéntha része volna csak	0
   Vagy szárnya a gyors ifjunak),	0
   Mig pajkosan lebbenti szét	0
   A szellő suhogó mezét.	0
   De végre a szilaj zene	0
   (Mintha fáradtan dőlne le)	0
   Ketté szakadván hirtelen	0
   Megcsöndesül a táncterem:	0
   S a hölgy, kit a legény vezet,	0
   Pihegve néz ülőhelyet.	0
     IV.	0
   De "három a tánc!" így riad:	0
   Pihenni most még nem szabad;	0
   Gyöngéden visszakészti hát	0
   Jenő fáradt menyasszonyát.	0
   Együtt feláll több fiatal legény	0
   Az ugrós táncba vígszökellve mén,	0
   S mint hajdan Róma hősei	0
   Vendég szabin leányokat,	0
   Társul magához lejteni	0
   Hölgyet szemel, hölgyet ragad.	0
   Most a szilárd tölgy deszka pad	0
   Dübögve majdnem leszakad;	0
   Száz pár mozog, egyszerre mind,	0
   Lesz véghetetlen labyrinth,	0
   Egy összeszőtt-font tömkeleg,	0
   Megfoghatatlan egyveleg,	0
   Melyben, ahány pár, annyiféle	0
   A tánc alakja és szeszélye,	0
   Mégis azonegy zenemérték	0
   Kormányozza mindenki léptét.	0
   Ennek kimért mozgása dölyf;	0
   Az csúszni látszik, mintha kérne;	0
   Amaz, sebes szemmel kisérve,	0
   Galambját űzi, mint az ölyv.	0
   Itt jobbra balra, a terem	0
   Széltében egy oldalfelez,	0
   Mint a hajó a tengeren	0
   Midőn széllel szemközt evez.	0
   Ott egy ledér ölelni tárja	0
   Keblét, s midőn rádőlne párja	0
   Csalfán odább áll s neveti,	0
   Hogy a cserbenhagyott leány	0
   Pirulva megfenyegeti, -	0
   Kit mégis rászed azután.	0
   Ez csattogó sarkán dobol,	0
   Az társa helyt más nőt rabol,	0
   S büszkén mosolyg az elcsapott	0
   Félvállról, hogyha ő is mást kapott.	0
   De vajmikép irhassam én le,	0
   Oh nemzetem, szép táncodat!	0
   Busúlni és vigadni, mint te,	0
   Tud-e más nép az ég alatt?	0
   Ezt látni kell és érezni,	0
   Mint a magyar sziv érezi,	0
   Mint érezhette egykoron	0
   Ama nász népe, melynek én	0
   Széles jókedvét vázolom.	0
   "Hajrá!" riad némely legény,	0
   A másik igy: "csováld! csováld!"	0
   A harmadik dévaj pedig	0
   Egy "szembe szívem"-et kiált:	0
   Midőn az ajtó küszöbén	0
   Megáll egy fáradt jövevény,	0
   Egy por-belepte vén csatár	0
   És így üvölt:	0
   "Jön a török! jön a tatár!"	0
     V.	0
   E szókra az ijedt zenész	0
   Elejti kongó műszerét;	0
   A vígadó nép összenéz,	0
   Megfagyni érzi szíverét.	0
   A tánc hevétől felpirult	0
   Arcokra sápadtság borult;	0
   Hasonló a kisérteti	0
   Szinhez, midőn éjjel szesz ég,	0
   S egy dőre társaságra kék	0
   Világát rémesen veti.	0
   A szó zavartan tétovázék,	0
   S az ajk kilincsét nem lelé,	0
   Mint az, kinek fején a ház ég	0
   És nem lel útat kifelé.	0
   A legszemesb lélekjelenlét	0
   Sem látta a teendők rendjét,	0
   Csak tapogatva keresett,	0
   Keresvén a vezérfonalt,	0
   Mely most, e meglepő, zavart	0
   Percben, kezéből kiesett.	0
   Majd lőn tolongás összevissza,	0
   Egy eszme: "fussunk!" lett közös,	0
   "Hová?" az mindegy, közönyös,	0
   Azt kiki véletlenre bizza.	0
   De most gátolva lép elő	0
   A vőlegény, harcos Jenő:	0
   Kardját feszíti hirtelen	0
   Keresztül az ajtófelen	0
   És felkiált:	0
   "Ha! mit jelentsen e dolog?	0
   Csak nem leszünk mind asszonyok?	0
   Ám fusson el a védtelen,	0
   A gyönge kor, a gyönge nem;	0
   Még van idő: még a veszély	0
   Elől vonúlhat a madár;	0
   Csak most borul a láthatár,	0
   Alig jelentve némi szél	0
   A vészt, melynek morajja kél,	0
   Mely mintegy álmában beszél.	0
   Ám fusson el, ki vén, ki nő:	0
   Lesz menekülni hely, idő.	0
   Hanem mi, kik ama nevet	0
   Hordjuk, mely büszkévé tehet,	0
   Mely, csak kiejtve szárazon,	0
   A bátorsággal egyazon -	0
   Mi férfiak!... a férfi küzd,	0
   Futásban néki nincsen üdv,	0
   Acél- csöngetve vár acélt,	0
   Keresve kerüli a veszélyt.	0
   Mit csevegek, mint egy mesélő!	0
   Futni korán, habozni késő:	0
   Munkára! lássuk, hogy kiki	0
   Hány főt bir állítani ki.	0
   Gyűlőhely: e ház udvarán;	0
   Idő: egy óra lesz talán,	0
   Ha a sietség öt-hat percnyi	0
   Toldással önként meg nem szerzi.	0
   S ha összegyült a kis csapat,	0
   Meglátjuk mi dolog akad;	0
   Csatlakozunk majd oda, hol	0
   Nem ingyen foly a vér, ha foly.	0
   Vezérhez, akinek csata	0
   Előtt még nincsen vert hada;	0
   Sereghez, mely, amerre az út	0
   Rövidebb, mindig arra fut:	0
   Nem hátra, míg előre tud."	0
     VI.	0
   Immár az összegyült csapat	0
   Vár indulási jelszavat:	0
   Maga Jenő késik csupán	0
   Szép Anna mellett búcsuján.	0
   Nem fog soká tartani az:	0
   Bucsúja nem meddő panasz,	0
   Mit a pityergéssé fajult	0
   Erőtlenség órákra nyujt.	0
   Bucsúja férfias, rövid:	0
   De arca rögtön elsötétül	0
   Amint elválna hitvesétül;	0
   Fájlalja pusztult örömit.	0
   Fájlalja, hogy első heve	0
   Oly hirtelen lépést teve:	0
   Álbüszkeségét, önmagában	0
   Átkozza... de későn, hiában.	0
   Mit tehet ő? csekély hada?	0
   Mit egy reménytelen csata?	0
   Bujdosva bár, üldözve bár,	0
   Nem boldogabb-e a páros madár,	0
   A rengeteg páros vada?	0
   Így elveszítni mindenét:	0
   Mint Ádám egykor Édenét...	0
   Nem annyit - ah! el nem veszett,	0
   Nem vetteték Édenre zár,	0
   Mielőtt a bűnös földi pár	0
   Minden gyümölcsöt élvezett!	0
   Kebellázító sejtelem	0
   Kigyói marják szertelen,	0
   (Itt a kézirat félbeszakad)	0
   ^[*] Hautbois. A. J.	0
CSANÁD	0
   Ül Isztragomban István szent király,	0
   Pap- és parasztúr mind körötte áll;	0
   Fején az ékes ujdon korona,	0
   Vállán palástnak himzett bársonya,	0
   Kezében a bot, egy arany virág,	0
   Gyönggyel rügyedzik rajta minden ág;	0
   Mint támadó nap, a tisztes nagyok	0
   Arcán királyi fénye felragyog.	0
   Csendben foly a tanács; - de hallga, hallga!	0
   Kürtszó-e az, vagy szél, mi ott rivalga?	0
   Felhő-e vagy por, mely az egekig	0
   Lomhán, sötéten fölverekedik?	0
   A föld alapját rázza mennydörej,	0
   Vagy tomboló had és acélzörej?	0
   Villám cikáz-e, vagy lángfegyverek	0
   Hegyén ezer napot hoz a sereg?	0
   Győztes had élén, mint kettős sugár,	0
   Megvillan egy ifjú levente-pár,	0
   Gyula, Csanád, fejedelmi két rokon,	0
   Jobb s balkeze Istvánnak harcokon.	0
   Mosolyra vídúl a királyi bátya,	0
   Midőn az ifjakat belépni látja,	0
   S míg hódolatra meghajol a térd,	0
   Ő nyujtja jobbját és így szólva kérd:	0
   "A besenyővel, a fejes, konok	0
   Néppel mi történt, édes rokonok?	0
   Győzött-e, hogyne győzne a kereszt,	0
   Pogány had ellen, amely böcsmérli ezt?	0
   Ha síkra száll a napvilág, sötétség:	0
   Nincs diadalban akkor semmi kétség;	0
   No s szóljatok: hogy mint lelé Abád	0
   Révén hadunk a vén Doni-Csabát?"	0
   "Győzött, királyom - így Csanád felel -	0
   Győzött karunk s az ég küldötte jel;	0
   Megtörve a besnyő kemény nyaka,	0
   S a martalék közt vén Doni-Csaba.	0
   S együtt Csabával nője, gyermeki,	0
   Rab, mint a fűszál, kincs temérdeki;	0
   Lábodnak ím letesszük zsámolyához:	0
   Kincs-, martalékról felséged határoz."	0
   "Áldás az Urnak!" szólt a fejdelem:	0
   Három felé a zsákmányt rendelem:	0
   Egy rész Övé, ki a győzelmet adta,	0
   Épüljön Isten új egyháza rajta;	0
   Más rész királyi sergem illeti,	0
   Tiszt- és fejenkint osszák föl neki;	0
   Ti mint vezérek harmadát felezve.	0
   A költemény tervvázlata ez lett volna:	0
   Győzelemmel tér meg István, a szent király, a besenyők elleni	0
   hadjáratából, Fehérvárba. Keán, a besenyő fejedelem, harctéren esett	0
   el. Roppant zsákmányt hoz a magyar sereg: aranyat, drágaköveket, stb.	0
   A zsákmány felosztatik: sisakkal mérik a drágaságot. A király kapja	0
   egyharmadát - s a maga részét a fehérvári szentegyháznak adja: arany	0
   oltárt, kereszteket, kelyheket - arannyal áttört papi köntösöket	0
   csináltat. Harmadrészén a sereg osztozik; harmada pedig a király két	0
   ifjú rokona, Csanád - Doboka fia - és Gyula, mint vezérek közt	0
   lenne felosztandó. De a zsákmány közt van még egy drága kincs,	0
   Keánnak leánya, az aranyhajú Léla. Csanád most előáll, drágaságbeli	0
   osztályrészét Gyulának engedi, úgymond, ő csak Lélát akarja. Gyula	0
   hasonlókép nyilatkozik. Csanád elsőségét vitatja; ő ragadta ki Lélát	0
   a lángok közül, - ő hozta el, ő védte az úton; Gyula fegyverrel,	0
   párbajjal követeli a leányt. Már épen viadalhoz készülnek; de István	0
   elveszi a leányt, Gizella királynő szolgálói közé adja, a hősöket	0
   pedig azzal csöndesíti le, hogy azé lesz, ki az óriás termetű Ótomot	0
   legyőzi. Ótom, a Galád bolgár fejedelem ivadéka, Bodonból betört az	0
   országba, azt a Marosig elfoglalta, ottan egy várat rakott, azt maga	0
   nevére keresztelte. Csanád elindúl hadával, megelőzi Gyulát, megszáll	0
   a Maros innenső partján. Ótomot párbajra hívja. Az elfogadja a	0
   kihívást, a Maros közepén egy porondon megtörténik a viadal. Ótom	0
   elesik. Csanád akkor - miután Ótom káromló pogány nyelvét kivágta és	0
   tarsolyába rejtette, - őt otthagyja a madarak és halak étkéül, maga	0
   pedig seregével átkel a Maroson, Ótom várát lerontja és diadalünnepet	0
   ül népével együtt. Vigadnak, Ótom asszonyaival, kiket rabbá ejtettek,	0
   Csanád is jó napot csinál magának, s a fáradalom után elalszik. -	0
   Gyula későn jön, megtudva a történteket, nyelvét marja dühében, hogy	0
   a győzelem dicsőségét elrabolta tőle Csanád, s hogy a Léla birtokától	0
   el kell esnie. Eközben megtalálja az elesett Ótomot, fejét levágja,	0
   s Istvánhoz viszi, jeléül, hogy győzött. Már István át akarja adni	0
   Lélát, de eszébe jut, hogy Csanád hol késhetik oly soká - azért	0
   függőben hagyja a dolgot. Csanád, miután Ótom tartományát egészen	0
   visszafoglalta, megtér. Gyula követeli a leányt, bemutatván a fejet,	0
   midőn Csanádnak eszébe jut, hogy nyelvét kivágta volt, s ezáltal	0
   földeríti igazságát. Gyula megszégyenül. Csanád pedig jutalmul kapja	0
   a leányt, Ótom várát és tartományát; az előbbit felépítteti háromszor	0
   erősebbre és Csanádnak nevezi el. A. J.	0
   (Az 1850-es évekből)	0
RÓZSA ÉS IBOLYA II.	0
           Mese, mese: hadd mesélek.	0
   Hajdanában, hol volt, hol nem,	0
   Vagy valahol, vagy seholsem,	0
   Volt egy szép királyfi, Rózsa,	0
   Gyenge, mint a nyílott rózsa.	0
   Szem nem látott nála szebbet,	0
   Olyat is vagy - vagy se többet;	0
   A nap meg-megállt csudára,	0
   Ráfelejtkezett sugára.	0
   Hát a lyányok - napraforgók,	0
   Véle forgók, rámosolygók!	0
   De neki lyány egy se kellett,	0
   Hagyta mind a fakép mellett.	0
   Járt vadászni minden reggel,	0
   Sok kutyával, nagy sereggel,	0
   Zöld erdőbe, sík mezőre;	0
   Akkor osztán: haj előre!	0
   Nem maradt meg tőle béken	0
   Őz vagy szarvas a vidéken:	0
   Hanem a lyány ő miatta	0
   Ülhetett az istenadta.	0
      Egyszer is vadászni ment -	0
   Rekkenő volt a nagy hőség,	0
   Szomjan égett a mezőség -	0
   Zöld ligetbe' megpihent.	0
   Barna szikla hűs tövében	0
   Tiszta forrás buzga épen;	0
   Megmerité - - -	0
KEVEHÁZA	0
   Mért vijjog a saskeselyű?	0
   Mért szállong a turul s ölyű,^[1]	0
   Hadintéző, baljós madár,	0
   Széles Dunának partinál? -	0
      Azér' vijjog a keselyű,	0
   Azér' szállong turul s ölyű,	0
   Mert holnap ilyenkor, halott,	0
   Százezrivel fog veszni ott.	0
   Széles Dunán túl és innét,	0
   Nem gyűl hiába ennyi nép:	0
   Túl napnyugat, innen kelet	0
   Néznek kemény farkasszemet.	0
      Áradj folyam, ma vízözönt,	0
   Holnap habod vértől kiönt,	0
   Holnapután könny neveli:	0
   Anyák keserves könnyei.	0
   Nem áradott meg a folyó,	0
   Megússza bármi kis hajó,	0
   De túl Makrin^[2] és Detre^[3] szász	0
   Gond nélkül vígad, éjszakáz.	0
      "Itt a kehely, igyál, kocints!	0
   Huntól ne félj: hajója nincs."	0
   Cseng a pohár, és Százhalom^[4]	0
   Egy messzedöngő vígalom.	0
   Sokféle nép ott összegyűlt,	0
   Sok zagyva nyelv egybevegyűlt,	0
   Sokféle arc, sokféle mez,	0
   Páncél, sisak, kézíj, tegez.	0
      Alán, herul, gót, longobárd,	0
   Szürr,^[5] kelta hozza táborát:	0
   Tengerfövény ezeknek száma:	0
   Gyüszű nekik Potenciána.^[6]	0
   "Itt a pohár: igyál, kocints!	0
   A hún elűlt: hajója nincs."	0
   Makrin kiáltja: "Tölts belé!"	0
   Mig Detre járja kétfelé.	0
      Ne bízakodj' el Detre szász!	0
   Te római, jobban vigyázz;	0
   Tánc és ital megárt, ha sok:	0
   Kerted alatt a farkasok.	0
   Kelen^[7] táján, a hegy megett,	0
   Borúlni látom az eget;	0
   Kelen körűl setét a föld,	0
   Mozdúlni látom a mezőt:	0
      Minden porszem egy-egy vitéz,	0
   Minden füszál egy kelevéz,	0
   S a hűvös éj hő szellete	0
   Százezerek lehellete.	0
   Kemény Keve ott a vezér,	0
   Hadával ím a parthoz ér;	0
   Széles a víz, mély a folyó:	0
   Nincs rajta hid, nincsen hajó.	0
      S hid volna bár: ledűlne az,	0
   Hajó volna, elűlne az,	0
   Ennyi sok nép amerre lép,	0
   Hajlik a part, miként a jég.	0
   Parancsolá hún fejdelem:	0
   Minden tömlő üres legyen;	0
   S mit ő kiad, mit ő beszél,	0
   Nem tréfaszó, nem puszta szél.	0
      "Igyál, igyál, te vén Duna!	0
   Nem ittál ennyi bort soha;	0
   Igyál és tartsd nagy hátadat:	0
   Szállitsd keresztül a hadat.	0
   Sötét az éj: elig-elig	0
   Hogy a vizfény fehérelik;	0
   Csendes a táj; alig-alig	0
   Hogy a folyamzugás hallik:	0
      De majd a víz jobban zubog,	0
   Majd elborúlnak a habok:	0
   Komor felleg, gyászfeketén,	0
   Úsz a folyam terűletén.	0
   Tömlőkön ott a hős Keve	0
   Hadával igy átalkele,	0
   Miért a hegy, miért a sik	0
   Kelenföldének mondatik.	0
      "Lassan, fiúk! lábujjhegyen!	0
   Amerre a Duna megyen."	0
   És halkal, mint az éji köd,	0
   Ereszkednek a part mögött.	0
   Nem gondolá Makrin vezér,	0
   Hogy már nyakában a veszély;	0
   Ingyen se véli Detre szász,	0
   Hogy feje fölött ég a ház.	0
      Tüz van, tüz van! - de aki fut,	0
   Lángok közől kardélba jut;	0
   Lerontva és fegyverre hányva	0
   A nagy város, Potenciána.	0
   Kő nem maradt másik kövön,	0
   Nem csecsszopó anyaölön;	0
   De távol még a völgyi harc	0
   Fel-felsivít, meg elviharz.	0
      A zagyva nép, kevert tömeg,	0
   Egymás szavát nem érti meg:	0
   Barát baráttal szembe ví;	0
   Gót és alán és római.	0
   Ó, bár fedezné még sötét	0
   A hajnalcsillag üstökét!	0
   Ó! a nap is bár még soká	0
   Emelné fényes homlokát!	0
      Ne hozna bút, ne látna vért:	0
   Holtak között a hún vezért,	0
   S elképedő, bomlott hadat,	0
   Mely győzedelmétől szalad!	0
   Kemény harcos a Detre szász:	0
   Nem tőle jött hunokra gyász;	0
   Éles a Makrin fegyvere,	0
   Nem bánta azt erős Keve;	0
      Őtet, - hadúr^[8] akarta így! -	0
   Húnok közől sebhette íj,	0
   És elborítá szertelen	0
   Nyilzápor a vak éjjelen.	0
   Melyet midőn a hegytetőn	0
   Jó Detre szász eszébe vőn,	0
   Mint hullámot a sziklagát,	0
   Visszanyomá futó hadát.	0
      Kezében a nagy dárdanyél	0
   Keresztbe fogva nem henyél:	0
   Egy vége szúr, más vége üt,	0
   Tör, zúz, seper, dönt mindenütt.	0
   Sokat leölt az éji harc,	0
   Porba borult sok büszke arc:	0
   De, mint hullám hullámra kél,	0
   Jár a halotton, aki él.	0
      És bár a holtnak száma nincs	0
   Az élőknek egy híja sincs,	0
   Mindenfelől a hegyközön	0
   Új had tolong, új népözön.	0
   Hej Béla, most, hej Kadosa,	0
   Kemény tánc lesz ez a tusa!	0
   Barna hajú szép hunfiak,	0
   Mi haszna még a gyors nyilak!	0
      Bár tőlük a nap elborul,	0
   Tárnokvölgye^[9] bealkonyul:	0
   Zászlótokon lecsüngve áll,	0
   Nem repdes a turulmadár.^[10]	0
   "Előre hún, Nimród fia!^[11]	0
   Meg kell nekünk itt halni ma:	0
   A vészbanyák^[12] ott fenn vadul	0
   Csikorganak, s nem jő Hadur.	0
      Előre hát, úgy forgassad	0
   Utoljára kemény vasad,	0
   Hogy sok vitézt küldhess levágva	0
   Szolgáidul a másvilágra."^[13]	0
   Két kézre ví jó Kadosa,	0
   Csillog-villog nagy pallosa:	0
   Körül-körül hős Béla vág,	0
   Omlik-bomlik a sokaság.	0
      De, mint ha ki fövénybe ás,	0
   Hull a porond helyébe más;	0
   Vagy mint a hab meg' összecsap:	0
   Úgy összefoly megint a had.	0
   Hiába vítt jó Kadosa,	0
   Homályba száll fénylő vasa;	0
   Őtet, kivel nem birna száz,	0
   Lebirkozá vad Detre szász;	0
      Mig Béla hőst a nagy tömeg	0
   Nehéz ostrommal dönti meg,	0
   Mint egy toronyt, mely egyedül	0
   Sokáig állt, amig ledül.	0
   Hej! nem hamar lesz az, midőn	0
   Szilaj ménes fut e mezőn;	0
   Soká lesz, mig új gyökeren	0
   Fű és virág itt megterem.	0
      A széles völgy egy lábnyom: a	0
   Súlyos had óriás nyoma,	0
   Ki egyet toppantott, s ehol!	0
   Egy emberöltő nincs sehol.	0
   Százhúsz ezer^[14] jó hún halott	0
   S két annyi ellenség van ott;	0
   Nem ellenség, mind vérrokon:	0
   Vérök vegyest foly a fokon.	0
      Ki a vesztes? ki a nyerő?	0
   Erőtelen mindkét erő,	0
   Győztes, legyőzött, - mint ahogy	0
   Két birkozó egymásra rogy.	0
   Őket, az ég átellenén,	0
   A két hajnal harcban lelé;	0
   S mire megoszlott a csata,	0
   Már visszajött az éjszaka.	0
      A hún, mikép földhöz vert vad,	0
   Pihegve a síkon marad:	0
   Míg Detre és győzelmi társa	0
   Elég erősek - a futásra.	0
   "Hol egy paripa, mint a téj?	0
   Másik fekete, mint az éj?	0
   Kövér, hibátlan harci ló:	0
   Ezt kívánja Hadúr s Manó."^[15]	0
      Ősz Torda im kettőt hozat:	0
   Lobog, ropog az áldozat,	0
   Füstjétől az ég tetején	0
   Piroslik nagy éjszaki fény.	0
   "Szép hún anyák hős magzati,	0
   Ne essetek bánatba ti:	0
   Ármánynak a bosszú elég,	0
   S Hadur mosolyogva néz felénk!	0
      De, mielőtt új napja kel,	0
   A holtakat temessük el,	0
   Nehogy haragja döghalált	0
   Eresszen ránk, ostor gyanánt."	0
   Táltos^[16] szavát igyen veszik -	0
   S a fél tábor temetkezik:	0
   Temeti a másik felét,	0
   Dombbal fedi nyugvó helyét:	0
      Külön-külön egy-egy csoport	0
   Temérdek földet összehord;	0
   Tölcséres a domb, és középen	0
   Sok halott ég máglyák tüzében.^[17]	0
   Széles az éj köröskörül,	0
   Tárnokvölgye belémerül,	0
   De hosszában, de széltiben	0
   Sok tűz lobog egyszeriben.	0
      Távol ha nézné valaki,	0
   Vélné, hogy a menny csillagi:	0
   Közötte sűrü népgomoly	0
   Sürög-forog, mint hangyaboly.	0
   Szép a halál a harcmezőn,	0
   Valaki ott meghal dicsőn:	0
   Bajtársi őt pajzson viszik,	0
   Ijját, tegzét mellé teszik;	0
      Mellette bárdot, kelevézt	0
   Fényes, fehér tüzláng emészt;	0
   Három követ, s azonfelűl	0
   Halmot raknak reá jelűl.	0
   De hős Kevét nagy sokaság,	0
   S Bélával egyben Kadosát,	0
   Az ország utjához közel^[18]	0
   Egy domb alá temette el.	0
      És a halomtetőre jelt	0
   Magas kősziklából emelt,	0
   Mig ajkain a tenger népnek	0
   Búsan búgott lassú gyászének.	0
   Örökre hát a vérmezőn	0
   Bátor Kevének háza lőn;	0
   Hol ő hadával nyúgoszik,	0
   A temetőt így nevezik.	0
      Év, év után gyorsan lejár,	0
   Jő-megy mikép vándor madár;	0
   De egy sem költi fel Kevét, -	0
   De egy sem oltja ki nevét.	0
   Harmadnap a hunok hada,	0
   Mint új vihar, feltámada;	0
   Harmadnapon kürtödbe fúsz	0
   Torda fia, hős Bendegúz!	0
      Zászlóidat a keleti	0
   Szellő vígan lebegteti,	0
   Hogy a turul repdes belé -	0
   Nyugot felé, nyugot felé!	0
   Nem messze van már Cezumór,^[19]	0
   Ott éri ő Makrint utól;	0
   Hadával a Hunbércre hág:	0
   Onnan zúg le a sokaság.	0
      A déli nap megváltozik,	0
   Fényében megfogyatkozik.	0
   Elrejti szép ábrázatát:	0
   Ne lássa e szörnyű csatát.	0
   Fényes delet éjszürkület	0
   Váltá fel a küzdők felett,	0
   Rémes homályban dúl a harc,	0
   Haragosabb lesz minden arc,	0
      Ám isten úgy akarta, hogy	0
   Az ellenség ritkulva fogy,	0
   S hegyről alá vérzuhatag	0
   Hömpölygeti a holtakat.	0
   Szórja nyilát hős Bendegúz,	0
   Ivet nem is hiába húz;	0
   Csörög-csattog szélvész gyanánt,	0
   Kardot nem is hiába ránt.	0
      Kardjával ő Makrin fejét	0
   Irgalmatlan repeszti szét;	0
   Míg gyors nyilát az ívnek hurja	0
   Szász Detre homlokába furja.	0
   Utoljára lőn az, hogy ott	0
   Makrinnak a nap elfogyott!	0
   Majd megteli vidám sugár:	0
   De Makrin azt nem látja már.	0
      Ám Detre hős, mint egy bika,	0
   Ha taglót érez homloka,	0
   Megrendűl a csapás miatt -	0
   S kettétöri a vas nyilat.	0
   "Add meg magad, jó Detre szász!"	0
   - Nem én soha, mig élve látsz.	0
   "Add meg magad kegyelemre!"	0
   - Nem én soha, szégyenszemre.	0
      S mint a szelindek hogy forog,	0
   Ha tépik nagy komondorok:	0
   Majd erre, majd amarra csap, -	0
   Homlokában a vasdarab.	0
   "Kár volna még, vitéz, neked	0
   Táplálni éhes ölyveket,	0
   Heverni, mint egy kődarab	0
   S nem űzni el a madarat.	0
      Imhol kezem: fogadd jegyűl	0
   Békében és hadban frigyűl."	0
   És Bendegúz és Detre szász	0
   Kezet kézben ropogva ráz.	0
   Ott a sereg három napig	0
   Áldoz, toroz, vigan lakik;	0
   Hadúrnak ott hálaadást,	0
   Ünnepeltek nagy áldomást.	0
      Peng a koboz: húrjaira	0
   Harcot idéz a dalia:	0
   Őseiről csatás emléket;	0
   S elzengi - mint én az övéket.	0
   ^[1] Ragadozó madár, a sólymok, vagy keselyűk fajából: hihetően torol	0
   vagy toroly (tor-öly?) a holt testekeni lakmározástól; mint	0
   karoly, talán mert a karra száll. A. J.	0
   ^[2] Római vezér, máskép Matrinus, Pannónia kormányzója. A. J.	0
   ^[3] A vashomlokú vagy halhatatlan veronai Detre, ki Macrin segítségére	0
   jött. A. J.	0
   ^[4] Ma Bata hegység, a Duna jobb partján. A. J.	0
   ^[5] Így írám a scyrri nép nevét. A. J.	0
   ^[6] Római város, Bata helység körül, a Duna partján. Sáncai ma is	0
   láthatók. A. J.	0
   ^[7] Kelenhegy, a vén Gellért, Kelenföld a térség alatta. A. J.	0
   ^[8] Fölösleges említnem, hogy e nevet adták újabb költőink a magyarok	0
   istenének A. J.	0
   ^[9] Érd helység körül. A. J.	0
   ^[10] Csatavesztés jele, ha turulos zászló nem lobogott vígan, hanem a	0
   rúdjára lefüggött. A. J.	0
   ^[11] Minden hazai krónikák szerint. A. J.	0
   ^[12] Ily, számra nézve három, s a csata kimenetelét intéző, csodás	0
   némberekről is látszik tudni valamit a hun - magyar hitrege	0
   - legalább külföldi mondák szerint. A. J.	0
   ^[13] Harcos hajlamaikat nem kevéssé táplálta azon meggyőződés,	0
   miszerint mindazok, kiket a csatatéren leölnek, őket a másvilágon	0
   szolgálni fogják. Toldy F.: Magyar Irod. Tört. (1851) A. J.	0
   ^[14] A hazai krónikák a hunok veszteségét 125 000-re, a szövetséges	0
   hadakét 300 000-re teszik. A. J.	0
   ^[15] Manó vagy Ármány a rossz szellem: a gonosz elem képviselője. A.	0
   J.	0
   ^[16] Bendeguz atyja, tulajdonkép kádár vagy bíró szavát ígyen veszik	0
   - itt táltos vagy pap. A.J.	0
   ^[17] Mind arra, mi itt a temetkezésről mondatik, lásd Lutzenbacher	0
   akadémiai előadását: A pogány magyar sirok-ról. (Akad. Ért.;	0
   1847. IX. szám.) A. J.	0
   ^[18] Ma is látható római út. (Lutzenbacher.) A. J.	0
   ^[19] Cetium vagy Cetii murus (Zeiselmauer) római város, Bécsen túl,	0
   melyet hazai krónikáink Cesunaur, Cesumaur, Kesmaur névvel irnak	0
   s én ezekből lágyítám a Cezzumór. Nem messze tőle, délkeleti	0
   irányba, a Mons Comagenus, vagy Comanus, Hunesberg vagy	0
   Chunisber: Kunbérc. A. J.	0
                          Elbeszélő költemények	0
   CSABA-TRILÓGIA HARMADIK RÉSZÉBŐL	0
A FÖLDRENGÉS	0
   (V. ö. Toldi szerelme, XII. ének. 25-27. versszak)	0
   De ime! az ég föld hirtelen feltámad:	0
      Az ég alkotmánya össze akar dőlni,	0
   Majd a földet érik iszonyú felhői;	0
   Nem szél fú... torony, ház reng belé s megszakad;	0
   Nem eső esik, mert minden csöpp egy patak.	0
   Egybefoly a dörgés; csattog szakadatlan,	0
   Villámlástól az ég egy pokoli katlan,	0
   Fellázad a tenger, messze, nagy mélyen be,	0
   Nyomúl a szárazra, a folyókkal szembe.	0
      Visszafut a folyam, vissza kútfejébe,	0
   Rejtőzni akarván anyja kebelébe,	0
   Vagy szélt vesz a síkon, hogy ne érjék utól,	0
   Kergetve a tenger zúgó habjaitól.	0
   Sehol sincs maradás. A hajósok népe	0
   Hajótörést szenved a kikötő révbe',	0
   Testeik a parton szétszórva hevernek,	0
   Hol jajgatva futkos férfi, asszony, gyermek.	0
      Hullámzik a tenger, hullámzik a föld is,	0
   Dagadni, sülyedni látjuk a mezőt is,	0
   Szédül aki rálép. Ugy teszen, ugy látszik,	0
   Mint mikor a gyermek jégen hajlókázik.	0
   Recsegő házából a népség kiszalad.	0
   Oltalmat keres a háborús ég alatt,	0
   A városbeli fut a szabad mezőre,	0
   Nehogy egész házsor a nyakába dőlne,	0
      S a mezei ember fut a város felé,	0
   Nehogy meghasadván a sik föld lenyelné,	0
   Mert sok helyen a föld megreped és égő	0
   Gyomrából, pokoli bűzt bocsát a kénkő.	0
   Azt hinnék jelen van az itélet napja,	0
   Rettegés a szivek bensőit elfogja,	0
   Szánja bánja bűnét az istentelen is,	0
   Megbocsát egymásnak halálos ellen is.	0
                     Arany János összes költeményei	0
Tartalom	0
[arany.jpg]	0
Arany János	0
  Betűrendes versjegyzék	0
A	0
B	0
C	0
D	0
E	0
F	0
G	0
H	0
I	0
J	0
K	0
L	0
M	0
N	0
O	0
P	0
R	0
S	0
T	0
U	0
V	0
Z	0
A JÓKA ÖRDÖGE	0
   Pórrege	0
     I.	0
      Zsémbes asszony Júdit. Csak az Isten látja,	0
   Mennyit szenved tőle szegény Jóka bátya.	0
   Nincs inyére semmi; szüntelen veszekszik,	0
   Átkozódva kél és szitkozódva fekszik.	0
   Sőt álmában sincsen néha tőle nyugta:	0
   Azon veszi észre, hogy oldalba rugta,	0
   Vagy körmölni kezdi és hajába ragad	0
   És motyog káromló becstelen szavakat.	0
   Szidja, mint a bokrot, akármit csináljon,	0
   Azt se' tudja, szegény, mé'k lábára álljon:	0
   Ha leűl, az is baj, ha feláll, az is baj;	0
   Pedig áldott ember Jóka, mint a friss vaj:	0
   A légynek sem ártott, mióta kétágú,	0
   Oly szelid, türelmes, jó tulajdonságú.	0
   De reá az asszony még ezért is nyelvel:	0
   Érti a hat-vágást Judit asszony, nyelvvel.	0
      Nincs oly rossz, aminek huzamos időig	0
   Az emberi állat neki nem törődik:	0
   De a Júdit asszony úgy intézte sorját,	0
   Hogy soha két izben ne mondjon egyformát,	0
   Hanem váltogassa mind szavát, mind tettét:	0
   Más-más lében adja fel a szedtevettét:	0
   Ha ma borssal adta, holnap paprikáson,	0
   Egy napon ecettel, tormával a máson;	0
   Szóval, hogy az ember soha meg ne unja,	0
   Hogy vesékig hasson talpraesett gunyja.	0
   Mint a jó bakancsos, aki régen szolgál,	0
   Jelen volt Lipcsénél, jelen Waterloonál,	0
   Hétszer úszta át az óperencjás tengert,	0
   Bajuszához sem kell ragacsolni kendert; -	0
   Mint ez a bakancsos szégyenlene, mondom,	0
   Káromkodni, mint más, "tisztességes" módon,	0
   Hanem újat talál minden alkalomra,	0
   Mást, ha jól van lakva, mást pedig éhomra:	0
   Azonságosképen a találós Júdit,	0
   Bár örökké zsémbel, de örökké újít:	0
   Kétszer a piacon nem volt semmi átka,	0
   Mióta az anyja a nyelvét felvágta.	0
      Ha pedig nem használ háromélű nyelve,	0
   Nem talál mindenkor fájós elevenre	0
   Akkor, tartva tőle, hogy majd hozzá szokik,	0
   Duzzog idébb-tovább és nem szól napokig.	0
   Ilyenkor van osztán "csett-csatt" elé s hátra,	0
   Borogat és hány-vet, tör-rombol rakásra;	0
   Minden ingóbingó tővel-heggyel össze:	0
   Szegény Jóka csak úgy csetlik-botlik közte.	0
   Ilyenkor törik ki nem egy ablaktábla,	0
   Csupornak, fazéknak lészen ő halála,	0
   Az ajtó lefekszik, a kályha kimozdul,	0
   A tapasz lemállik, kutya macska pusztul;	0
   Még a vaslapát is, ha leteszi, pattan	0
   S a falu cigányát óhajtja legottan.	0
     II.	0
      Három álló napig vala egykor épen	0
   E csókolnivaló áldott jókedvében;	0
   Ha mellé ült Jóka, legott dérrel-durral	0
   Kétfejű sast csinált az asszony az urral.	0
   Soha rá nem nézett, nem felelt szavára,	0
   Leragadt a nyelve, befagyott a szája;	0
   Mint ördögkötötte rokka, azt mivelte:	0
   Ugy se tudta Jóka, mint én, hogy mi lelte.	0
   Ámde nincs oly hosszu a világon semmi,	0
   Aminek végére ne lehetne menni.	0
   Lám! a kerékvágás milyen messze szalad:	0
   Hortobágyi kompnál mégis kettészakad;	0
   A kemény cserfát is összeőrli a szú:	0
   A kolbász is elfogy, akármilyen hosszú;	0
   Szíj-madzag nem állja, ha erősen húzod;	0
   Uj bocskor lyukas lesz, ha örökké nyúzod:	0
   Igy a béketűrés elkopik idővel.	0
   A féreg, ha tiprod, visszafordul fővel:	0
   Jókát is kikezdé az asszonyi kormány;	0
   Pártot üt magában s beszél ilyenformán:	0
      "Megverem: kevés lesz; megölöm: sok volna,	0
   Ő pokolba menne, én pedig bitóra.	0
   Hadd éljen. Talán majd, ha nem is a vallás,	0
   Istenhez téríti az oldal-nyilallás.	0
   Jó apostol a sűly, hurut, köszvény, guta:	0
   Majd csak megtériti, ha vénségre juta.	0
   De tovább nem tűröm! Nem leszek egy vászon	0
   Cselédnek kutyája, vezető pórázon.	0
   Törik vagy szakad: de megmutatom azt ma,	0
   Hogy ennél a háznál én vagyok a gazda.	0
   Neki ereje van, nekem meg van eszem!	0
   Legyek én akármi, ha csuffá nem teszem."	0
      Igy szólott, azaz hogy így szólani nem mert,	0
   Benne a bátorság gyökeret még nem vert,	0
   De, hogy ezt gondolta, már az is sok tőle,	0
   Aki őt ismeri, nem hinné felőle.	0
   Azzal félre kullog és a boglya mellett	0
   Főz vala furfangos, bosszuálló tervet:	0
   Nem hamar főtt az meg, mint olyan rossz lencse,	0
   Milyentől az Isten a gazdasszonyt mentse.	0
      Végre, mint a vak tyuk, addig-addig kapar,	0
   Míg a sok szemétből egy árpát kitakar;	0
   Ugy ő is talála egy alkalmas tervet,	0
   Hogy mozgásba tegye az elállott nyelvet.	0
   Megörült, - kész volna verebet is fogni,	0
   A tulsó szomszéd is hallá mosolyogni.	0
   Azzal kapta magát, egy percig se' késett,	0
   Bement a szobába, meggyujtá a mécset,	0
   Fényes nappal ottan keresgélni kezde,	0
   Mint aki tűt, vagy más effélét elveszte.	0
   Nem maradt el egy szög, nem maradt el egy zug,	0
   Minden ágyat felszór, minden lomot felrug,	0
   Padon és pad alatt, házban, ólban, szinben,	0
   Összehány, tűvé tesz minden helyet kinn, benn.	0
      Látta ezt az anyjok, szemével kisérte,	0
   Mint orsót a macska; de nem szóla érte;	0
   Csúnya görbe szemmel majdhogy át nem szúrta,	0
   Oldalát a kérdés majdhogy ki nem fúrta. -	0
   Nem állhatja egyszer... egyet-kettőt köhent	0
   S megszólal: "No, mi az ebszemét keres kend?"	0
      "Megvan, édes lelkem? Hálá az Istennek!	0
   Csakhogy végre megvan! no, azon örvendek;	0
   Már biz' én azt hittem - már kétségbe estem -	0
   Hogy sose lelem meg a nyelvedet, testem."	0
      Így kiáltott Jóka. De bizony vesztére,	0
   Nyomban összeröffent Júdit asszony vére,	0
   A felzaklatott vér mind képébe futa,	0
   Környékezte is már egy nagy ménkő guta. -	0
   Láttad-e a pulykát, ki magas szeméten	0
   Gőgösen országol, mint királyi széken,	0
   Legkisebb bántásra, legcsekélyebb gúnyra,	0
   Mirigytelte nyakát, amidőn felfúja?	0
   Vérszin pötyögője, haragtüzben égve,	0
   Mikép megyen által szép világos kékbe?	0
   Mikép játszik ujra halaványas zöldet?	0
   És mikép kotorja szárnyával a földet?...	0
   Annyiféle szint vált Júdit asszony arca,	0
   Mig tart önmagával pillanatnyi harca,	0
   És toporzékolva egy álló helyében,	0
   Nem tudja: leöntse? vagy nyakára lépjen?	0
   Végre, amit keze ügyiben meglátott,	0
   Veszi a tüzhelyről a tüzes lapátot,	0
   És ugy vágja képen szegény Jókát vele	0
   Hogy a világ mindjárt egyet fordul vele,	0
   Lebukott a földre, nagyot kalimpázva,	0
   S fekszik vala, mint holt, önvérében ázva.	0
   Ott sem volt azonban kedvesétől nyugta,	0
   Mig fel nem ocsúdott, addig tépte, rugta,	0
   Akkor a hüvelykét csipőire tévén,	0
   Ily beszéd csörömpölt a hatalmas gégén:	0
      "Hát, aki mondta is! hát, aki adta is!	0
   Hát illyen amollyan! erre is, arra is!	0
   Ki parancsol itt, he? ki az ur a háznál?	0
   Még te igy kötődnél? még te igy komáznál?...	0
   Most köszönje meg kend, hogy csak ennyit kapott,	0
   S tisztuljon, ne nézze hiába a napot:	0
   Ott az én kenderem: fel kell nyőni márma;	0
   Egy... kettő! - az ételt kiviszem, csak várja."	0
     III.	0
      Megtörölte arcát az inge ujjával	0
   És ballagott Jóka mardosó bújával.	0
   Ballagott a kertbe, onnan a mezőre,	0
   Onnan a pusztára, ott a kenderföldre.	0
   Tetszős munka volt a kendernyövés néki,	0
   Ugy képzelte, hogy a Juci haját tépi,	0
   Bár a haja volna! bár a nyelve volna!	0
   Bár az a pokolra való lelke volna!	0
   Hogy kigyomlálhatná, valamint a kendert,	0
   Hogy ne vekszálná a jó keresztyén embert.	0
   De vékony reménység! azt ő már hajason	0
   Nem éri, - kopaszon is, tudom, bajoson;	0
   Sohase' pillant rá boldog özvegysége,	0
   Amíg Júdit asszonyt táplálja a mérge;	0
   És az a kis méreg sosem fogy ki pedig,	0
   Mint olajoskorsó, ha fogy, ismét telik.	0
      Közepette ilyen búnak és panasznak	0
   Eszébe se' jut, hogy nem is evett aznap.	0
   Hej, pedig immáron megdelelt a csorda,	0
   Még se' jő étellel a hű oldalborda.	0
   Végre a gyomrából kiszorult a bánat,	0
   Egy láncos komondor mivel reá támadt,	0
   Egy láncos komondor, a kegyetlen éhség,	0
   Mely sosem hagyja el állandó fekvését;	0
   Néha ugyan alszik, meg se moccan fékén,	0
   Láncainak súlyát elszenvedi békén:	0
   De jaj ha felébred! rázza szeges örvét!	0
   A vesékbe mártja éles-hegyes körmét,	0
   Habzó szája morog, mardos, harap, ugat...	0
   Az ember horpasza majd hogy ki nem lyukad. -	0
   És már a tüzes nap az utolját futja,	0
   Lekonyult az égen szekerének rudja,	0
   Tüze, fénye csökken; maga, lova fárad;	0
   Délibáb elfekszik, és a szunyog támad;	0
   Hosszú árnyékot hány a sötétlő káka,	0
   Réce reppen közte, ümmög közte béka,	0
   A halász gólya is meglódítja szárnyát,	0
   Viszi haza, lomhán, ma fogott prédáját;	0
   Apró muslica-légy, táncoló csoportban,	0
   Követi a vándort sűrü oszlopokban.	0
      Vándorok az úton noha járnak kelnek,	0
   Híre sincs Júditnak, nemhogy az ételnek!	0
   Minden gyalogembert annak gondol Jóka,	0
   Mig utóbb kisűl, hogy a remény csalóka.	0
   És már alig állja - és már haza menne,	0
   Ha az asszony előtt megállani merne:	0
   Hanem ahhoz kéne vakmerő bátorság...	0
   A pogány megszánná szegény Jóka sorsát!	0
      Megkönyörült rajta... megszáná az ég is:	0
   Judit asszonyt látja valahára, mégis.	0
   Nem t'om, öröme volt-e nagyobb, vagy búja:	0
   Lesz mit nyelni mindjárt, lesz leves, csak fúja.	0
   Legalább ugy látszik a menyecske képén,	0
   Amint közelebb ér, nagy sebesen lépvén,	0
   Hogy megin' feljött - vagy tán nem is ment még le	0
   Vagy sosem is megy a veszekedhetnék-je.	0
   Egyik szeme hajszra, másik szeme csára,	0
   Mutatja, hogy sajnál nézni is urára; -	0
   Jobb is volna, bizony, ha láb alá nézne:	0
   Úgy e históriát folytatnom se kéne.	0
      A dolog így történt. - Valahol dugaszban	0
   Mély ó kut vala ott, rejtve fűben, gazban;	0
   Júdit asszony pedig, amint jő begyesen,	0
   Az ó kut szájának tarta egyenesen.	0
   Látta ezt a férje - hogyne látta volna!	0
   Azért ő magában ilyeténkép szóla:	0
   "Vajjon, uram Isten, ki lenne az oka,	0
   Hamár most a kútba belémenne maga?	0
   Hiszen nem ölöm meg, egy ujjal se bántom,	0
   Még tán megharagszik, hahogy visszarántom."	0
   Alig gondolá ezt: zupp belé a másik,	0
   A füle sem látszik, kis körme se látszik,	0
   És az egész Júdit, ameddig eleven,	0
   Elsülyedt és eltünt, odalön hirtelen;	0
   Lepottyant, tehetlen, mint valami gömböc,	0
   Mint az, akit elnyel titkos kaszatömlöc,	0
   Mint az egér, amely, semmin sem aggódva,	0
   Egyszer csak lebillen az egérfogóba!	0
     IV.	0
      Furdalá azonban a lelkiösméret	0
   És ilyen szavakkal mardosá a férjet:	0
   "Boldogtalan ember, hajh! mit cselekedtél?	0
   Mily nagy bolondságra, bűnre vetemedtél,	0
   Hogy te nem sajnáltad az Isten áldását,	0
   Amit Juci hozott, a - tepertős kását?	0
   Egyél hát, ha van mit! Hanem ugy-e jobban	0
   Esik bosszut állni? Most szemed szád koppan.	0
   Ugy kell! ne az asszonyt nézted volna magát,	0
   Hanem a kezében ételes fazokát!"	0
      "Hátha még nem késő; megpróbálom" ugymond.	0
   Kapta, rekettyéből egy nagy hosszu guzst font,	0
   Lebocsátá mélyen a homályos kutba	0
   És kiálta: "Csipd meg, feleségem Jutka!"	0
   Meg is fogta Judit; legalább érezett	0
   Férje a guzs végin valami nehezet,	0
   És kezdé nagy üggyel vonni azt fölfelé,	0
   Mert igen nehéz volt, majd megszakadt belé.	0
   Mikor addig huzta, hogy már feleútban	0
   Volt az a valami fölfelé a kútban,	0
   Hol nem oly sötét volt, hol már jobban látszott:	0
   "Uram! ne vigy..." még szeme is káprázott.	0
   Hazudni nem illik, sose' volt kenyerem,	0
   De ugy láttam, mint most, állitani merem...	0
   Mi volt a kötélen? - egy rút fertelmes dög,	0
   Szőröstül, bőröstül egy nagy kamasz ördög!	0
   Farka volt és szarva, lábain lókörme,	0
   Egész teste gyapjas, háta pupos, görbe;	0
   Legcsodálatosabb pedig az hogy félig	0
   Csupa ősz a feje, másutt feketéllik.	0
      "Miféle szerzet vagy?" kiált Jóka, "mi vagy?	0
   Szólj, vagy visszalöklek, vessz oda lenn, maradj!"	0
   "Jaj csak vissza ne lökj," amaz így könyörgött,	0
   "Jaj csak húzz fel innét, én volnék az ördög!	0
   Nem tudom, mi van itt, csak most került ide,	0
   De, uttarcson! már is megőszűltem vele.	0
   Húzz ki szegény ember, bizony megszolgálom,	0
   Mert én ezt az izét soha ki nem állom."	0
      Monda pedig Jóka: "Felhuználak, földi:	0
   De nem fogsz-e ám majd velem is kötődni?	0
   Csíklandós portéka a te barátságod:	0
   Köszönöm az olyan cifra mulatságot.	0
   Ámbár, annyi mint az - mindegy ördög nékem,	0
   Rosszabb már nem lehetsz mint a feleségem:	0
   Felhuzlak. De elébb kapard össze még ott	0
   És hozd fel nekem az ételmaradékot."	0
      Felelt rá az ördög: "Ne kívánd vesztemet,	0
   Hogy ismét lemenjek. Mondok én egyebet:	0
   Majd én belebúvok a király lyányába,	0
   Ejtem azt ördöngös nehéz nyavajába,	0
   Mindenféle borbély próbát teszen vele,	0
   De egynek sem használ kenőfenő szere:	0
   Akkor oda jösz te, kivánsz nagy jutalmat,	0
   Összevetett-kas pénzt, vagy fél birodalmat,	0
   Többet is igérnek ha megorvosolod;	0
   Te pedig azt bátran magadra vállalod,	0
   Mert én, a te szódra, mindjárt eltávozom,	0
   Másik királylányról másutt gondolkozom.	0
   De onnat kibúni nem fogok szavadra,	0
   Azért, édes öcsém, jól vigyázz magadra,	0
   Mert csak egyszer adom magam a kezedbe,	0
   Ródd a füled mellé, s vedd jól az eszedbe."	0
      Jóka ezt magának nem mondatta kétszer,	0
   Hanem az ördögöt felvoná két kézzel,	0
   És, hogy az alkuban ne essék galiba,	0
   Áldomásra mentek, egy rossz gugyoriba.	0
   Ott, kupec módjára, mintha venne marhát,	0
   Jól megverte Jóka ördög bácsi markát,	0
   Végre a sok lőre az inába szállott	0
   S felbukék, mikor az egyességök állott.	0
     V.	0
      Ura lett azonban szavának az ördög,	0
   Tövises szekerén sebesen elgörgött,	0
   Meg sem állt, ameddig, egy bolha képébe'.	0
   A királyleánynak be nem bútt fülébe.	0
   Legott a leányzó kapdos a füléhez,	0
   Viszkető fájdalmat, kolompolást érez,	0
   Ágyából kiugrik, táncol, fut, kiabál,	0
   És kacag, ha viszket, és sikoltoz, ha fáj.	0
   Szalad a tornácba, szalad az udvarra;	0
   Udvaron fel s alá, erre meg amarra;	0
   Anyja egy papucsban, atyja is egy ingben.	0
   S aki van a háznál, üzi, hajtja minden.	0
   Elfogják, - de akkor harapdál, lefekszik,	0
   És megint tovább fut, mikor föleresztik;	0
   Végre összeroskad, ereje elhagyja;	0
   Ölbe viszi haza kedves ura-atyja.	0
      Nosza lótni-futni! boltba! patikába!	0
   Száz cseléd a várost veszi a nyakába;	0
   Medveháj, álkörmös, esencia, bakvér:	0
   Mindezt próbálgatják, mindez nem sokat ér.	0
   Doktorok, borbélyok, valamennyi bába	0
   És tudákos asszony... ott van, de hiába!	0
   Recipe, érvágás, köppöly és fürdő-lé	0
   Teszi a nyavalyát még nevekedővé;	0
   Ráolvasni, kenni, párolni, füstölni,	0
   Kilencféle fáról kilenc ágat törni, -	0
   Aggatni nyakába százféle babonát...	0
   Mindez a betegnek könnyebbülést nem ád.	0
      Ki miatt az apja és az édes anyja	0
   Ő szivét kegyetlen búbánatnak adja;	0
   Sem étel, sem ital, egész álló hétig....	0
   Ha aranyból volna, mégsem kéne nékik.	0
   A király, hogy a nép ne járjon nyakára,	0
   Bízza minden dolgát az iródeákra;	0
   Ő maga nem végzi senki ügyét-baját,	0
   Csak emészti szivét, csak tépi a haját.	0
   Hát még a királyné! öltözik mély gyászba,	0
   Siratja leányát egy kis oldalházba';	0
   Majd egy légycsapóval oda űl az ágyhoz...	0
   Egész nap se néz ki a kender-munkához.	0
      Dobolják azonban országvilág-szerte	0
   S így kiált a hajdu, ki a dobot verte:	0
   "Becsületes népség, hallja kigyelmetek!	0
   A királykisasszony igen nagyon beteg.	0
   Ki meggyógyithatja, bizony meg nem bánja:	0
   A maradéka is nagy ur lesz utána:	0
   Ha hát tud valaki olyan mesterséget,	0
   Jelenjen meg, bővebb tanakodás végett."	0
      Erre nagyot kurjant valaki a nép közt:	0
   "Tudok én" azt mondja "olyanféle eszközt."	0
   "Kicsoda az az én? hadd álljon ki! lássam!"	0
   "Én vagyok az az én, követem alássan..."	0
   S előállott Jóka, levette kalapját,	0
   Szégyenli erősen, mert nagyon kacagják,	0
   De azért a szavát vissza mégse vonja	0
   És, hogy ő nem tréfál, esküszóval mondja.	0
      Fülön fogta Jókát mindjárt, hevenyébe,	0
   S felvivé a hajdu a király elébe;	0
   Megállott a hajdu, mint valami pecek, -	0
   Fölsodort bajusza két nagy fekete szeg -	0
   S monda: "Itt egy ember, felséges királyom,	0
   (No ne bujjék kend el; hanem erébb álljon)	0
   Ez a paraszt ember azt meré állítni,	0
   Hogy ő a kisasszonyt meg tudná gyógyítni.	0
   Hazudik-e vagy sem? nem állok afelől,	0
   Azért engedelmet instálok afelől."	0
      Szólt a mesekirály: "Együgyűnek látszol;	0
   Tudd meg, szegény ember, hogy fejeddel játszol,	0
   Nem gyerekség ám ez; vakmerő a próba,	0
   Mely ha rosszul üt ki, húzatlak karóba.	0
   De ha megorvoslod egyetlen-egy lyányom,	0
   Hitvesűl őt akkor teneked ajánlom;	0
   Vele országomat adom, mint vejemnek:	0
   Ugy is nagy nyüg az már nekem, vén fejemnek."	0
      Felelt erre Jóka: "Uram és királyom!	0
   Ne legyen terhére, de én megpróbálom,	0
   Még pedig most mindjárt, ezen pillanatba',	0
   Mit ma elvégezhetsz; ne halaszd holnapra."	0
   Avval fogta magát és bement a házba,	0
   A leányt akkor is a nehézség rázta;	0
   Elővett egy régi kalendáriomot,	0
   Amit jóelőre szűrujjába nyomott,	0
   Nézett a betűkre, hogy a szeme dagadt,	0
   S olvasá, könyv nélkül, ezen bölcs szavakat:	0
      "Turgudorgod mirgit forgogargadtárgál:	0
   Argadórgósorgom margarargadtárgál?	0
   Targakargarorgodj hárgát korgomarga,.	0
   Irginerget arga porgokorgolbarga!"^[1]	0
      Amint e szavakat meghallá az ördög,	0
   Megrázta a lyányt, hogy minden csontja zörgött,	0
   És kiment belőle, végkép odahagyván:	0
   Mindjárt' jobban is lett szemlátomást a lyány.	0
   A király pedig, mint szavatartó ember,	0
   Összeadta őket szíves szerelemmel:	0
   A lakodalmukra fél gulyát levágott,	0
   Végre átereszté nagy Meseországot.	0
     VI.	0
      Híre futamodék e szörnyü csodának	0
   És fülébe jutott a szomszéd királynak;	0
   Őneki is beteg egyetlenegy lyánya,	0
   A Jóka ördöge lévén nyavalyája.	0
   Fogja hát a szomszéd, ír egy szép levelet,	0
   Minek a sommája ilyenforma lehet:	0
      "Kedves öcsém uram! - Terhére ne essék,	0
   Nem busítanám, de hajt a kénytelenség;	0
   Nagy bajom érkezett, nagy szomoruságom,	0
   Aminél nagyobb nincs nekem e világon:	0
   Kedves jó leánykám, egyetlen gyermekem,	0
   Az ágyszalmát nyomja, halálos betegen.	0
   Mindenféle orvos kifáradt mellőle,	0
   Már kétségbeestem, igazán, felőle.	0
   Különös, hogy épen aznap esett baja,	0
   Mikor a hugomból ki-vált a nyavalya,	0
   (Tartsa meg az Isten, szivesen kivánom,	0
   Mert a hugomasszony kedves keresztlyányom.)	0
   Még különösebb, hogy a kórság is olyan,	0
   Mintha ereszkedvést jött vón' ide onnan.	0
   Nem is gyógyitja meg senki, - elláttam azt,	0
   Ha csak egy kis időt kigyelmed nem szakaszt.	0
   Nézze meg, jöjjön el, tegye rá a kezét:	0
   Bizony az Uristen is megáldja ezért.	0
   Lesz ebédje nálunk, zab, széna lovának;	0
   És ha felét kéri kis Meseországnak,	0
   Azt is od'adom... vagy akármibe kerűl:	0
   Sőt meg is köszönöm szépen azonfelűl.	0
   Minden jót kivánunk, mind közönségesen:	0
   Köszönti kelmedet a szegény hitvesem,	0
   Köszönti kelmedet a napamasszony is,	0
   De még (bár eszén nincs) kedves leányom is.	0
   Az öreg kanász is, meg a szolgáló is,	0
   Meg, aki a háznál legalábbvaló is;	0
   Kelmedet magát is, az ipa-urát is,	0
   A feleségét is, napaasszonyát is:	0
   Szóval mindnyájokat, az egész cselédet:	0
   Kivánunk szerencsét, sok jó egészséget."	0
      Így hangzott a levél. Jóka nem szerette,	0
   És az egész dolgot hallatlanná tette,	0
   Mert jól tudta, hogy már lejárt tudománya:	0
   Nem gyógyul meg attól több király leánya.	0
   A levél azonban, a sok követ, posta,	0
   Egymást érte, egymás tyukszemét taposta;	0
   Az egyik kizörget, a másik bezörget;	0
   A szomszéd előbb kér, de azután sürget,	0
   Azután parancsol, azután fenyeget,	0
   Azután küld rája pusztitó sereget,	0
   És már a lakosok, nyúzva, sütve félig,	0
   Szaladnak előre s a dolgot beszélik;	0
   És már égve minden határszéli falvak,	0
   Látszottak az éjben megannyi hajnalnak.	0
   Jóka is megszeppent, amidőn ezt látá,	0
   Mert a katonáit mind haza bocsátá,	0
   Kit csak egy hónapra, kit pedig kettőre,	0
   Kit meg bizonytalan szabadság-időre.	0
   Most, alig egy-kettő lézengvén utána,	0
   Ily sok nép elébe annyival hogy állna?	0
      Voltak nemkülönben szörnyű ijedségbe'	0
   Ipa, napa és a kedves felesége.	0
   Ráestek, beszéltek, nógaták hogy menjen,	0
   Orvosolja meg, hisz' megteheti könnyen.	0
   Jóka a világért sem meré mondani,	0
   Hogy az ördöggel volt köze... vagy valami,	0
   Hanem fogta magát, ráveté a fejét,	0
   Megpróbálni megint orvosi erejét.	0
   Ment - az ellenségtől fegyvernyugvást kére,	0
   Megadá azt mindjárt annak a vezére, -	0
   Ő pedig futott és nagy-lélekszakadva	0
   Érkezett a szomszéd fejedelmi lakba.	0
   Akkor is ott táncolt a szobaközépen,	0
   Langauszt járt az ördög a leánnyal épen,	0
   S hogy meglátta Jókát kérdi acsarkodva:	0
   "Mit keressz itt? hol jársz? takarodj dolgodra!	0
   Nem megmondtam-e, hogy többször aztán soha?...	0
   Az apád lelkének se' megyek sehova!"	0
   "Jaj" rebegi Jóka szörnyü léhhel-péhhel,	0
   "Nem is azért jöttem, nem feledtem én el - -	0
   De a feleségem mindjárt idebenn lesz,	0
   Az elől futok én - jaj! ha megcsip, megesz."	0
   "Messze van?" kérdé most szeppenve az ördög.	0
   "Oh dehogy! itt van már, a konyhába' dörmög."	0
   S aló! mintha ostor pattogna a hátán,	0
   Megrugaszkodik és elnyargal a sátán,	0
   Vissza sem néz addig, míg pokolba jutva,	0
   El nem rejtezék egy kályhafűtő lyukba.	0
   A kisasszony pedig nyert azonnal erőt	0
   S egészségesebb lőn sokkal, mint azelőtt.	0
      Jóka is megkapta jótéte jutalmát:	0
   Od'adá a szomszéd fele-birodalmát,	0
   S mindjárt a hüvösben ki is mentek reggel,	0
   Kijegyzék a határt, hosszába, cövekkel.	0
   Aztán a határra dombokat emelnek,	0
   Fájdalmára néhány bámész sühedernek,	0
   Kiket a helyszínén, a halomnak ormán,	0
   Lefogtak erővel, kényszerités-formán,	0
   S hogy eszökbe jusson szakállas vén korig.	0
   Az emlékezetet hátuljokra verik.^[2]	0
     VII.	0
      Hát szegény Juditról mit beszél az írás?	0
   Ottan zöldült-e ki, valamint a csírás,^[3]	0
   Vagy pedig valami jószivű keresztyén	0
   Kivoná a kutból, kötelet eresztvén?	0
   Nem hallottam erről semmit is pletykában,	0
   Hiába kerestem régi krónikákban;	0
   Maga Jóka (pedig jobban állt bőrébe')	0
   A fejét utána nem igen töré be;	0
   Nem is nagyon törte, nem is verte falba:	0
   Híre sem hallatszott a király-udvarba'. -	0
   E közben az órák s az apró minuták	0
   Kergetősdit játszva egymást váltogaták;	0
   Telt, fogyott a hold is, - görbe uj sarlója	0
   Majd hegyesen állt fel, majd pedig csurgóra;	0
   Tél tavasz, nyár és ősz egymást fölemészték:	0
   Tél a gazdag ősznek gyümölcsit, gerézdét,	0
   A tavasz leszopta jegeit a télnek,	0
   Őt s virágit a nyár sütötte lepénynek;	0
   Végre megkopasztá hives ősz a nyarat, -	0
   Az előbbeniből semmi fel nem maradt.	0
   Esztendő után igy esztendő lejára:	0
   Uj év hurcolkodott a másik nyakára:	0
   De napon és hóban, évben, esztendőben,	0
   Boldog vala Jóka, húzamos időben.	0
      Egyszer nagy-sokára, midőn nem is vélte,	0
   Vagy heted magával jön az ördög érte,	0
   Kik, körülkapdosván, úgy elvivék őtet,	0
   Hogy de még a lába sem érte a földet.	0
   Hasztalan evickél, lármáz, sivalkodik,	0
   Meg sem álltak véle a tüzes pokolig,	0
   Ott aztán beveték egy vas kalitkába	0
   S mellé - Júditot, hogy ne legyen magába'.	0
      "Jaj" kiáltott Jóka, "odavagyok! végem!	0
   Hát nem elég volt-e már teveled égnem?	0
   Itt is, a pokolban, jösz megint kinozni:	0
   El se tud az ember békével kárhozni!	0
   Te miattad égek... te vagy oka ennek,	0
   Hogy oda nem mentem, hova mások mennek,	0
   A jók és igazak, kik a más világba'	0
   Ördöggel nem estek egy cimboraságba.	0
   Jaj! ne bánts, ne kínozz, férjünk össze szépen:	0
   Térjünk el egymástól, édes feleségem!	0
   Neked is könnyebb lesz, nekem is könnyebb lesz:	0
   Hidd el, a pokol is mindjárt hűvösebb lesz."	0
      Nem tudom, mit felelt Júdit asszony néki;	0
   Elég a hozzá, hogy ő most is a régi:	0
   Osztoznak, perelnek, csúnyán marakodnak,	0
   És ez mindig úgy lesz, míg össze nem szoknak.	0
      Eddig van. Mi haszna toldanám, foldanám?	0
   Akinek esze van, ezt se' hiszi talán.	0
   De bölcs tanulságot vehetni belőle, -	0
   Mert az ember sosem tudhatja előre:	0
   Hátha valamelyünk igazán úgy járna,	0
   Mint a szegény Jóka s az ő életpárja!?	0
   ^[1] Ki ne emlékeznék gyermekkorából az úgynevezett madár vagy	0
   szarkanyelvre. Az idegen abrakadbra helyett bátorkodtam ezt	0
   használni. Tartalma a fentebbi soroknak:	0
   "Tudod, mit fogadtál - Adósom maradtál,	0
   Takarodj hát koma - innét a pokolba." A. J.	0
   ^[2] Szokás a népnél határdomb hányáskor, egy-két pásztorfiút	0
   megvesszőzni, hogy vén korában annál inkább visszaemlékezzék	0
   a helyiségre. A. J.	0
   ^[3] Csírás, a gabona, mit a szeszfőzők, vízzel öntözve, csírába	0
   hajtatnak. A. J.	0
KATALIN	0
   Költői beszély	0
   Megszünt a vigadók nesze,	0
   Mogorván űl az ősi vár	0
   Mint élet-unt vén remete,	0
   És, melybe visszasűlyede,	0
   Rossz kedvét nem zavarja már	0
   Harsány zene, csengő pohár.	0
   Szellős fokán nagy, fekete	0
   Ágyuk lomhán könyöklenek,	0
   Hogy a ledörgött éljenek	0
   Heve után hűtőzzenek;	0
   Érc ajkuk többé nem rivalg,	0
   Végső morajjok is kihalt;	0
   Sőt már a visszhang is pihen,	0
   Mely összetorlott bérceken	0
   - Hol a felhőnek fészke van,	0
   S a völgyben, ott, hol Vág folyam	0
   Őrült kacajjal elrohan -	0
   Dörgésöket fel és alá,	0
   Mint könnyü labdát, vagdalá.	0
   Az elriasztott néma csend,	0
   Tanyáján, újra megjelent,	0
   Felütni sátrát Budetin	0
   Mohos, sötét párkányzatin,	0
   És a szokatlan zaj után	0
   Visszafoglalt uralma tán	0
   Még teljesebb lön, mint előbb,	0
   A kézfogási nap előtt.	0
   Bástyán az őrvitéz, ha vált,	0
   Szótlan tovább megy, nem kiált.	0
   Falai közt a többi nép	0
   - Bár a kidőzsölt lakoma	0
   Eszökre bélyeget nyoma -	0
   Lassan beszél s lábhegyre lép:	0
   Mert, bár agyán bor gőze van,	0
   Ki merne szólni hangosan,	0
   Ki merne zajt emelni, ha	0
   Nyugodni tért a vár ura?!	0
   Alugyál, büszke harcfia,	0
   Pihenj meg, ősz levente,	0
   Ki annyit küzde, mint te,	0
   Annak lehet nyugodnia.	0
   Ne háborítsa álmodat	0
   Kisértő, gyilkos öntudat,	0
   Hogy gőgödnek feláldozád	0
   Egyetlenegy leányodat!	0
   Miért ne lenne boldog ő,	0
   Ez a szeszélyes, balga nő?	0
   Szerencséjét megalkotád:	0
   Hogy, elhagyván ős Budetint,	0
   Mindenki ugy tisztelje, mint	0
   Oroszlánkőnek asszonyát.	0
   Fenn, a tetőn, e büszke vár,	0
   Egyetlen kő a zsámolya,	0
   Egy óriás kőszál, hova	0
   A felleg is hódolni jár;	0
   Az a felleg, mely a mezőt,	0
   A völgylapályt egy perc előtt	0
   Sötét homlokkal járta be	0
   És, mint haragjának jele,	0
   Palástja tág redői közt	0
   Ottan-ottan kitündökölt	0
   Vakító fényü fegyvere.	0
   Onnan tekint le, mint király,	0
   Oroszlánkő, a büszke vár,	0
   Lenézvén lábai alatt	0
   A vén kopasz hegyormokat,	0
   Melyek, mint törpe szolgahad,	0
   Bár fú, esik, villám szakad,	0
   Bár éget a délesti nap,	0
   Fedetlen fővel állanak.	0
   És - míglen igy néz szét-alá,	0
   Ameddig a távolba lát,	0
   Körülte valamennyi bérc,	0
   Melyek veséi közt az érc,	0
   A drágakő és az arany	0
   Bölcsője, koporsója van;	0
   A zord fenyűs melynek tövén	0
   Nem mer fakadni más növény;	0
   Lentebb a szálas bükk-sereg,	0
   Hol annyi hűs kútfő ered;	0
   Alább meg a tölgy, mely, mikép	0
   Szörnyű madár, terpeszti szét	0
   Esetlen, bütkös szárnyait;	0
   Védvén velük, mint fiait,	0
   Az ifju bokrok sűrüjét;	0
   A róna, hol fényes, fehér	0
   Háttal kovályog át az ér,	0
   Csak itt-amott búván elő	0
   Selymes rekettyéi megől;	0
   A völgyi csendes, tiszta tó;	0
   Melynek vizéhez fogható	0
   Tükört a hold, ha este kel;	0
   S a nap, midőn kényén delel,	0
   Csak néhol és elvétve lel; -	0
   Erdő, mező, dombliget és	0
   Völgy oldalán a zöld vetés,	0
   Melynek dülői harmatos	0
   Reggel, ha rájok néz a nap,	0
   Szivárvány-szinben játszanak;	0
   Végtére, mint leült salak,	0
   Fenekén, a szép völgy alatt,	0
   Sötétlő falvak száma, hol	0
   Becsűlet, munka és nyomor	0
   Füstfogta kunyhókban honol:	0
   Mind, mind, - a szélső távolig -	0
   Oroszlánkőhöz tartozik!	0
   Ott tétováz, mosolygva, lelked,	0
   Szunyog, szerencsés ősz apa!	0
   Míg karja közt lágyan ölelget	0
   Az álom és az éjtszaka.	0
   A harcos vő előtted áll,	0
   Mint hegytetői cserfa-szál,	0
   Melyen madár nem zeng ugyan,	0
   Mely illat- és virágtalan,	0
   Sötét, haragos lombja van:	0
   De délceg ám, magasra nőtt	0
   Megkoronázni a tetőt, -	0
   S ha kérge kissé durva is,	0
   Edzett, kemény, mint érc-paizs,	0
   Annál erősebb a derék, -	0
   S bár nem hajolt vészek között,	0
   Melyekbe százszor ütközött,	0
   Megküzde és meg nem törék.	0
   Így áll előtted Jakusics,	0
   A férfiú, kinél jövőd	0
   Reményét, kincs gyanánt letőd:	0
   Koros, de bajnok s büszke vőd.	0
   Haj! mert leányodat te mindég	0
   Oly drága gyémántnak tekintéd	0
   Mely dussá tészi azt, kinek	0
   Idővel birtokába jut;	0
   Ragyogni, sőt vakítni tud;	0
   Szépsége tündöklő sugárán	0
   A harmat, a nap és szivárvány	0
   Egymást felváltva enyeleg;	0
   De, bár ég, olvadoz, remeg,	0
   Érzése nincsen és hideg,	0
   S mást nem kiván, mint foglalót	0
   Drágát, nemest, hozzávalót.	0
   Most, látva álmaidban őt,	0
   A szép, magasztos, büszke nőt,	0
   S a hódoló pompát körül:	0
   Lelked, mint a hajós, örül,	0
   Kinek mosolyg az enyhe rév,	0
   S kérded: "Leány, mi kell egyéb?"	0
   Mi kell? - Egy szende kis virág,	0
   Mely kedvesen, de rejtve nyit,	0
   S a hosszu emberélten át	0
   Csak egyszer, ah! egyszer virit.	0
   Ama virág, mely a vadon	0
   Tüskéi közt is megterem,	0
   Taposva bár, nő szabadon;	0
   De nincsen annyi kincs, vagyon,	0
   Mely átültesse őt oda,	0
   Ahol önként nem fakada:	0
   Virágod, első szerelem!	0
   Első, utolsó, egyszeri!	0
   Ki szellem vagy, nem földi rög,	0
   Teljes, megoszthatatlan, ép,	0
   Szent és hatalmas, mely, mikép	0
   Az, akinek itten nevét	0
   Fölvenni lantom nem meri,	0
   Teremtesz, ölsz - üdv és pokol	0
   Határain uralkodol:	0
   Oh jaj! miért nem vagy... örök?	0
   Mint máglya, ég a tele hold	0
   Magas Fátrának ormain;	0
   Nyilt ablakából kihajolt	0
   Szunyog leánya, Katalin.	0
   Előtte fekszik a vidék,	0
   Mint egy bübájos éji kép,	0
   Melynek világos részeit	0
   - Hol a kelő holdnak szelid,	0
   Sugáros fénye terjed el -	0
   Mélységes árnyék váltja fel.	0
   Keletre púpos hegygerinc,	0
   Melynek innenső oldalán	0
   Gyérűlni kezd a vastag árny	0
   S elhagyta immár Budetint;	0
   Délszak felé erdős hegyek	0
   És völgy-odúk sötétlenek,	0
   Felettök a csillagokig	0
   Emelt kőszál uralkodik,	0
   Fehéren - mint felhődarab,	0
   Melyen keresztül néz a nap -	0
   Csucsán Oroszlánkő lebeg,	0
   S a holdvilággal összefoly:	0
   Egyszínüek vár és alap,	0
   Egy ködtömegnek látszanak.	0
   Nyugot felé tekintve, hol	0
   A Vág hegyek közé szorúl	0
   S mellette a szűk völgyi ut,	0
   Szabadulást remélve, fut -	0
   Kopár Oblaczow domborul.	0
   Ily foglalóba van bezárva	0
   Regényes Budetin határa:	0
   A völgykebel, melyet a Vág	0
   Mint nagy pallos, két részre vág,	0
   - A napvilágnál buja zöld -	0
   Most lennsötétlő néma völgy,	0
   Mely nyugszik Katalin előtt,	0
   De őt a csendes éji kép,	0
   A holdvilágos szép vidék,	0
   A folydogáló tiszta lég,	0
   Alant és fent, a föld, az ég,	0
   Nem látszik, hogy érdeklenék.	0
   Áll, mint kihajló falszobor,	0
   Nyilt ablakában, mereven,	0
   Csak a könny, mely szemébe' forr,	0
   Mutatja, hogy még eleven.	0
   Fehér arcára fátyolul	0
   Gyász fürtinek árnyéka hull;	0
   Kezei, mint kis hódarab,	0
   Mely barna kősziklán maradt,	0
   Nyugosznak a párkányzaton.	0
   Egyik kezéből szabadon	0
   Ereszkedik kendője le,	0
   Az eltitkolt vágyak jele;	0
   Zászlód, veszélyes szerelem!	0
   Másik kezén új ékszerül	0
   A mátkagyűrü villog,	0
   Siralmas gyémánt! mely körül	0
   Nem egy hév könnyü csillag.	0
   Néz, néz alá, de tárgytalan	0
   S merően, mint világtalan,	0
   Szemén a könnyek fátyla van;	0
   Nem eszmél, nem gondolkozik,	0
   Bánatba fáradt lelke, mint	0
   Ha tengeren szálló madár	0
   Pihenni árbocot talál,	0
   Elszenderedve nyúgoszik.	0
   Néz, néz alá, de nem tekint:	0
   Lak-tornya mély falainál	0
   Egy bércfolyammal összevág	0
   S miután ott örvényt csinál	0
   Sebesen fut tovább a Vág;	0
   Fodros vizén ezüst lepel	0
   - A sugárokra szétfoszolt,	0
   Vékony, tördelt szövésü hold -	0
   Hosszan, rezegve nyúlik el.	0
   Nyugotra ő, a part keletre,	0
   Szaladnak egymástól sietve.	0
   A torony is indul, halad	0
   Katalin lábai alatt,	0
   Mint gyors hajó, mely keleti	0
   Boldog sziget felé repül	0
   S vitorláját csüggedtlenül	0
   Vágy és remény lebegteti.	0
   El, el hajó! akárhová:	0
   Csak messze, messze ég alá,	0
   Hol a lelket ne érje be	0
   A kényszerítés vas keze.	0
   El, el hajó! akárhová:	0
   Vagy sülyedj a mélység alá;	0
   Temesd el a fájó kebelt,	0
   Szerelmével, gyötrelmivel...	0
   Azonban im! hab loccsanása	0
   Hallatszik a tulpart felől:	0
   Megszűnik a hajó futása,	0
   Szilárd torony lesz, mint előbb.	0
   A lányka néz, hallgat, figyel:	0
   Kezében a szerelmi jel	0
   Lobogva int a táj felé,	0
   Hol a homályos part megöl	0
   Egy barna csónak küzd elé.	0
   "Ő az!" kiált szívvére mind	0
   Arcába fut örömszökellve,	0
   Mintha a kedves jövevényt	0
   Meglátni ablakhoz sietne.	0
   Egy perc az, míg öröme tart:	0
   Megcsillan a gyürű köve;	0
   S lehull a kéz; halvány az arc:	0
   Haj, mert a hű, ki eljöve;	0
   Kétségb'esést hoz, nem reményt!	0
   De bár remény - bár veszte annak -	0
   Feszíti Forgács csónakát;	0
   Bátran töri az a folyamnak	0
   Ellenszegült habtorlatát.	0
   Dühében, mint szilaj csikó,	0
   Tajtékot hány a vad folyó,	0
   Majd körbe fut, majd elrohan,	0
   Tombol, prüszög: mind hasztalan!	0
   Nyergét viselni kényszerűl,	0
   Leszórni azt nem sikerűl.	0
   A sajka megküzd és halad:	0
   Már ott van, a torny alatt,	0
   Honnan a víz-felűletig	0
   Kötélhágcsó ereszkedik,	0
   Melyhez megkötve csónakát	0
   A vakmerész ifju, megyen	0
   S eléri a lég-ösvenyen	0
   Szerelmesének ablakát.	0
   Sokáig, néma élvezettel	0
   Ölelte Forgács Katalint:	0
   Multnak, jövőnek kinja mind	0
   A percek árjában veszett el.	0
   Ki fesse azt a kéjt, mikor	0
   Gyötrelmes távollét után	0
   Ily két rokon mell egybeforr?	0
   Midőn szót nem talál az ajk,	0
   De a kebel feszül, sohajt,	0
   A szívek összevernek	0
   És - mint őszinte gyermek,	0
   Vagy két találkozó leány,	0
   Kik, ami történt évekig,	0
   Egy perc alatt elcsevegik, -	0
   Egyszerre, hévvel, szaporán,	0
   Szünet nélkül felelve, kérdve,	0
   Egymást előre is megértve	0
   Dobogják el mind a panaszt,	0
   A szenvedést, mi őket érte:	0
   Ki fogja, oh! leirni azt?	0
   S midőn az igy könnyült kebel	0
   Erőtlenebb ütésivel	0
   Ritkábban kérdez és felel;	0
   Midőn cseppenkint száll a vér	0
   S medrébe lassan visszatér;	0
   Midőn bizalmas szív sziven,	0
   Eggyéfonott érzelmiben,	0
   Bágyadt elomlással pihen:	0
   Hol a szavak, e nyugalom	0
   Édes báját kimondanom?!	0
   Egy álom ez: könnyű, mikép	0
   Az illat és a napsugár;	0
   Egy új világ, tündéri szép,	0
   Hol a lélek mosolygva jár;	0
   Nem élvez ilyet az alélt	0
   Vándor, ki hűs ligethez ért,	0
   Hol fürtös árnyék, lenge szellő	0
   S fehér gyöngyökben felszökellő	0
   Hideg forrás, mely szomjat olt,	0
   Aláterülten a puha	0
   Fűnek sötétzöld bársonya,	0
   Fenn, lomb között, a tiszta bolt,	0
   Mely távolabb változatos	0
   Festői táj fölé hajolt, -	0
   Madárének és illatos	0
   Virág és kellemes szinek	0
   Enyhítni őt versenyzenek.	0
   Ilyet nem adhat semmi más,	0
   Csak a boldog tapasztalás,	0
   Melynek ha egyszer vége lett,	0
   Nem fogja felvarázslani	0
   Soha többé a szolgai	0
   Másolgató,... a képzelet!	0
   Egyszerre - mint rémkép miatt	0
   Álombul aki felriadt,	0
   Vagy az, kit égő háza költ,	0
   Vagy a halálra vált beteg,	0
   Midőn az éjmadár süvölt -	0
   Retten föl a szép mátka-hölgy.	0
   Arcán a szétrezzent ideg	0
   Futtába' mind kővé jeged,	0
   Halálos a szin, melyet ölt;	0
   Sötét a homlok és szemöld,	0
   Mig, fennakadván, a szemek	0
   Vad-kétségben veszteglenek.	0
   "Fuss, fuss" kiált "boldogtalan!"	0
   És már, amint kimondja ezt,	0
   Hatalmasan reszketni kezd -	0
   "Sorsunk pecséte nyomva van;	0
   Köztünk a föld mélyen sülyed,	0
   Nem léssz enyim, én nem tied -	0
   S mely égfelé száll tiszta-hűn,	0
   Oltáraink szent lángja bűn,	0
   A szivnek üdve kárhozat:	0
   Egymást szeretnünk - nem szabad!	0
   Vagy nem tudod... nem azt te még.	0
   Mit megtudott a föld, az ég:	0
   Mert ez sötét gyászban maradt,	0
   Az ingott lábaim alatt,	0
   Midőn a szó kimondaték? -	0
   Nézd e gyürűt..."	0
                            "Hah! Gyáva érc!	0
   Ez hát a sors miről beszélsz?	0
   Ez hát - ismétli a legény -	0
   A sors, mitől rettegjek én?	0
   Volt: nincs!" kiált, s a mátkajel	0
   Mélyen merűl a Vágba el,	0
   Gyorsan, előbb mint a leány	0
   Ujja megérzi a hiányt.	0
   "Nem ugy! korán lesz válni még,	0
   Bucsúra hozzád nem jövék.	0
   Az esküdött hűség örök,	0
   S ha boldogságom ajtaját	0
   Elzárja tőlem bármi gát:	0
   Mint férfiú, utat török.	0
   Jer, jer velem: nyugodt az éj:	0
   Édesden alszik a veszély:	0
   Siessünk. Túl e völgy-folyam	0
   Medrén, a bokrok árnyiban	0
   Vitézeim hű népe van:	0
   A csolnak itt: a büszke Vág	0
   Karom csapásit rettegi,	0
   S bár ellenére van neki,	0
   Megszokva már a szolgaság.	0
   Ne szólj: ne reszkess: jer velem:	0
   Leszállni biztosít ölem;	0
   A könnyü sajka perc alatt,	0
   Mint egy szilaj pók, átszalad,	0
   S ha túl vagyunk - túl, én, veled	0
   Minden veszélyen... képzeled?"	0
   Mond, s balkezével, öv gyanánt.	0
   Átfogja a karcsú leányt,	0
   De reszket ez; csaknem kihull	0
   És elfoly érc karjaibul.	0
   "Oh jaj, ne még! ne oly hamar!	0
   Keblem szorong - fejem zavart -	0
   Erőm nincsen - fázom nagyon -	0
   Pihennem kell. -"	0
                            "Anyám, anyám!	0
   Ha búcsu nélkül itt hagyom...!	0
   Majd fölkel ő reggel korán,	0
   És várni fog hiába rám;	0
   Betegnek gondol: látni ég:	0
   Bontatlan ágyam szólni fog...	0
   Előbb, mintsem kifejlenék,	0
   Gyilkosa lészen e titok,	0
   S boldog! ha rettegés ölé meg	0
   - Előcsatárja a veszélynek -	0
   Míg férje, a bőszült apa,	0
   Dühös tigrisként nem jön el,	0
   Keresni benne életet	0
   Melyet ezerszer öljön el.	0
   Te nem tudod, mit szenvedett	0
   E gyöngéd asszonyi kebel,	0
   E szikla közt nyíló virág,	0
   Hová nap nem tekint soha,	0
   Hol örökös a tél hava,	0
   És, mely felé mosolyogna,	0
   Nincs egy füszál, egy lombos ág.	0
   Igen, te nem voltál jelen,	0
   Midőn a vas kényúri gőg	0
   S apai akarat előtt	0
   Fetrenge a hű szerelem;	0
   Midőn sarokkal tipratott	0
   A nő legszentebb érzete:	0
   Miért hogy érez gyermeke,	0
   Szivet belé miért adott!	0
   És most... Nem! oh, az nem lehet!	0
   Ha áldozat kell: én legyek.	0
   Váljunk el, ifju! menj, siess;	0
   Ah légy erős: türj, vagy felejts!	0
   Kísérjen a bú ösvenyén	0
   Vigasztalásul egy remény;	0
   Hogy, amidőn oltári hit	0
   Vetné reám bilincseit,	0
   Azt a napot nem érem én!	0
   Élj boldogul..."	0
                            "Tenélküled?	0
   Boldog jegyes: Isten veled!"	0
   "Forgács: oh, égi kegyelem!"	0
   "Eljössz tehát? jösz úgye?"	0
                                                "Nem."	0
   "Úgy én mihaszna szenvedek.	0
   El innen, el!"	0
                            "Anyám... megyek!"	0
   Mennének is; de hirtelen	0
   A hölgy apródja megjelen,	0
   Bomlott beszéde, külseje,	0
   Nem várt veszélynek a jele.	0
   "Bajnok! hamar, fuss; nincs idő:	0
   Urunk boszút lehellve jő,	0
   Kezében vas, szemébe' tűz,	0
   Csövében a halálos ón:	0
   Ha! már közelg a folyosón - "	0
   "Irgalmas ég! s te veszteg ülsz?	0
   Fuss" - mond a hölgy - "oh, Istenem!	0
   Előzd meg a percet: el, el!"	0
   De Forgács elszántan felel:	0
   "Én meneküljek és te nem?"	0
   "Fuss" a leány ismételi	0
   S kezét, a gyönge pár kezet,	0
   Kétségb'esetten tördeli:	0
   "Reményünk még el nem veszett:	0
   Még visszajősz - nem! én lelek	0
   Utat, hogy felkeresselek..."	0
   "Remény!" szökik most fel, "remény!"	0
   - Villámsugár e gondolat -	0
   S az ablak ingó lépcsején	0
   Bizton siet le a legény,	0
   Míg rendítő csapás alatt	0
   A záros ajtó bészakad	0
   S kivont karddal Szunyog belép. -	0
   Nyomában fegyveres cseléd	0
   És bámuló kiváncsi nép.	0
   Mint kóbor villám, járja be	0
   A hely minden zugát szeme,	0
   Egy pillanat! s a büszke cső	0
   Dörögve a mélységbe lő;	0
   Süvölt a visszhang a habon -	0
   És felsikolt: "nagy Isten! ő...!" -	0
   És összerogy a hajadon.	0
   Éjfél van... éjfél elhaladt.	0
   Csöndes, mikint elébb, a völgy.	0
   Ápolgató kezek alatt	0
   Lassan magához tér a hölgy.	0
   Körülte gondos őr gyanánt	0
   Isméri meg a jó anyát,	0
   Minek jeléül egy mosoly	0
   Rideg, halvány ajkára foly.	0
   Eszmél, de még az öntudat	0
   Homályos képeket mutat, -	0
   Mint csecsemőnek gyertyaláng.	0
   Előbb világos oldalán	0
   Tünik fel néki a való:	0
   Később fejlik ki majd az árny:	0
   (Igy rémlik a vizbehaló	0
   Szemébe csillagfény talán,	0
   Mig a veszélyt, melyben lebeg,	0
   Nem látja és nem érzi meg.)	0
   És vissza rámosolygana	0
   Szülője, a gyöngéd anya,	0
   De, melyet igy erőszakol,	0
   Arcán vonaglás a mosoly:	0
   Egy színe-vesztett ajk-fodor,	0
   Mikép az a rózsalevél,	0
   Mit tűz fölé repít a szél	0
   S annak hősége megsodor.	0
   Ő tudja, hogy közelg a vész,	0
   Mely gyermekére törni kész -	0
   S amit szorongó keble sejt,	0
   Borzaszt, gyötör, kétségbe ejt.	0
   Miért ez a halotti csend?	0
   Férje hová s mi végre ment?	0
   Gyors távozása mit jelent?	0
   Haragját, amellyel tele	0
   Sértett apai kebele,	0
   Miért nem mennydörögte le?	0
   Miért akadt el ajakin	0
   A bosszuvágy, mint néma kin?	0
   Arcán miért szinlel jeget,	0
   Hol vére - mint égő folyam	0
   Hegyek lávás odúiban -	0
   Kirohanással fenyeget?	0
   Ah, volna most is bár olyan!	0
   - Zsémbes, dacos, nyers, mint szokott.	0
   Mentségre nem türő okot;	0
   De - mint felleg, mely hirtelen	0
   Kitör s ha célt talál, ha nem	0
   Villámival - tovább megyen, -	0
   Egyszerre föl- s kilobbanó,	0
   Kinek rövid lángját legott	0
   Eloltja a józan való:	0
   Rettegni úgy nem volna ok.	0
   De most mi történik? mi fog...?	0
   Méltán remegsz, szegény anya:	0
   Szörnyet hordoz méhében a	0
   Haragtól viselős titok!	0
   ------------ Mint óriási	0
   Kebelnek tompa dobbanási,	0
   Kondul meg egy várbolt alatt	0
   A sziklatépő kalapács	0
   És megrenditve a falat,	0
   Belé mindig mélyebbre ás.	0
   Egy mécs rövidlátó sugára	0
   Világol a sötét munkára;	0
   Pőrölye húzamos, kimért,	0
   Visszarugó csapásinál	0
   A munkás néha meg-megáll,	0
   Letörli égő homlokát:	0
   Kérdőleg föltekint, miért?	0
   De egy szó rádörög: "tovább!"	0
   Mögötte Szúnyog zord alakja,	0
   Mint barna kőszirtből faragva;	0
   Árnyékát mozdulatlanul	0
   Végig fektette a falon.	0
   Arcára egyik oldalon	0
   A mécs fakó világa hull,	0
   S a domború csontok megett,	0
   Melyekre bő fényt ereget,	0
   Mutat homályos völgyeket.	0
   S e megfagyott ábrázaton	0
   Nem rezdül egy ér, egy izom;	0
   Ezüst eresztől árnyazottan	0
   Az ajk, ha szól is ottan-ottan,	0
   Tán föl se' nyílik, meg se' moccan;	0
   Csak szeme villog mély gödörbül,	0
   Mint tigrisé, midőn sötét	0
   Barlangjából prédára lés -	0
   Kisérve mindenik kövét	0
   A sziklafalnak, mely legördül,	0
   S a dolgozó gyors eszközét. -	0
   A munka foly, tágúl a rés;	0
   A kar hevűl, a pőröly ég,	0
   Nyomán szikráznak a kövek:	0
   Meghódol a kemény tömeg	0
   És felkiált az úr: "elég!"	0
   Fátyolt kezembe!	0
   Az éj legsűrübb fátyolát:	0
   Hadd fedezem be	0
   E jelenetnek iszonyát!	0
   Ne lássa senki a leányt,	0
   Kit a szörnnyé vadult apa	0
   Mostan előhurcoltata,	0
   Midőn élőhalott gyanánt,	0
   Halványan, szétbomló hajakkal,	0
   Kulcsolt kezekkel és ajakkal	0
   A gyász üregbe tétetik,	0
   Melynek nyilásán bérc kövébül,	0
   Mint ami századokra épül,	0
   Erős zárfal emelkedik	0
   Fátyolt reá...	0
   Utolsó volt a dobbanás:	0
   Elhallgatott a kalapács.	0
   A börtön kész, hová a lég	0
   S leány meghalni záraték.	0
   "Igy!" mond az ősz "élj, míg lehet,	0
   Mig lekönyörgöd vétkedet;	0
   Elődeim sírboltja szent:	0
   Te sem viendsz beléje szennyt."	0
   Szól, és hideg vonásiban	0
   Kevély bűn méltósága van:	0
   Hiú dölyffel takarja még	0
   A poklot, mely keblében ég.	0
   Akarja hinni, hogy lemosta	0
   Ama képzelt gyalázatot,	0
   Mely ősz fejére hozatott,	0
   Gyalázatos tettének mocska,	0
   S elégtételt vön és adott!	0
   És, mint ki jól végezte dolgát,	0
   Indúl a termet hagyni el,	0
   Midőn árnyék megől a szolgák	0
   Kárhoztató morajja kel.	0
   Az eddig néző s hallgatag	0
   Várnépe zúgásra fakad,	0
   Itt-ott a zúgásból pedig	0
   Merész vádhang emelkedik.	0
   Felháborult vérök vad láza	0
   A fegyelem nyűgét lerázza;	0
   Mind hangosabb, mind hangosabb.	0
   Merészebb és haragosabb	0
   Lesz a természet szózata	0
   S emberiség irtózata!	0
   "Való tehát? nem csak ijesztés?"	0
   "Szörnyű dolog! mi látjuk ezt, és -"	0
   "Pajtások, ezt elnézni bűn!	0
   "Uram, harminc év óta hűn	0
   Szolgáltalak, de -" "Hát ki mer?"	0
   "Én is merek, ha lesz kivel!"	0
   "Én is - mi is - mind -" Ám kivont	0
   Karddal Szunyog közéjök ront:	0
   "Ha! szolga nép, hitvány salak,	0
   Utamba állsz; kiszórjalak?	0
   Tisztulj! különben fegyverem	0
   Rossz véreddel bekeverem."	0
   Ekkép üvölt és mint veszett	0
   Farkas, midőn nyájnak esett,	0
   Akit elől-utól talál,	0
   Jutalma seb - itt-ott halál.	0
   Az ellenállók száma fogy:	0
   Csapás elől, csapás alatt	0
   Sok elfut és sok összerogy:	0
   A zaj tovább, tovább halad	0
   S az elhagyott boltban csak a	0
   Világtalan, bús éjszaka	0
   S egy-két halálhörgés marad.	0
   "Szemem világa volt a lyány:	0
   De én kiástam e szemet	0
   Mivel megbotránkoztatott -	0
   Megszégyeníte engemet! -	0
   "Ki mer vádat emelni rám?	0
   Panaszra másnak nincs oka:	0
   Enyém a fájdalom joga	0
   S én e jogot nem engedem:	0
   Meggyilkolom... eltemetem! -	0
   "Bűn ez? Ne hidd, ősz fej, ne hidd,	0
   Hazudnak mind - s a sziv, ez itt,	0
   Ez a bolondos vén gyerek	0
   Éretlen dolgokat cseveg.	0
   "Kitéplek innen, húsdarab!	0
   Kitépem e bezárt kigyót:	0
   Békén pihent, mig fagyva volt,	0
   De már melegszik és - harap!	0
   "Mardoss, harapj! nem érezem:	0
   Érc akaratom a paizs,	0
   Fogad nem érzik át ezen;	0
   Becsűletem megvan ma is:	0
   A veszteség nem fáj nekem,	0
   Azért se' fáj - azért se' fáj -	0
   Nincsen, nem is volt gyermekem,	0
   S ha volna, ha lett volna is,	0
   Eltemetém... elátkozám!	0
   "Hagyjátok a vén Szúnyogot!	0
   Becsületével sirba megy;	0
   Mint a fa, mely döltében egy	0
   Férges gyümölcsöt eldobott!	0
   Hagyjátok őt...	0
                            "... rém alakok	0
   Mit üldöztök! nem szaladok -	0
   Nem, nem, nem félek tőletek,	0
   Kiállom égő szemetek -	0
   Kezemben a kard - vére foly -	0
   Ki vérezé meg kardomat?	0
   Hol a csábító fattyu, hol?	0
   Az ölte meg jó fegyverem,	0
   Elébe! ott jő, ismerem:	0
   Ahol szalad! ni, hol szalad...	0
   Oh - oh - oh...!"	0
   Így üldözé Szunyog sötét	0
   Várának ó tornácain,	0
   Bujdokló szolgák arcain,	0
   Önnön lelkiösméretét;	0
   Midőn szokatlan zaj riad	0
   S jó célu árulás miatt	0
   Felnyílik a nehéz kapu.	0
   Az apród az, a hű fiu	0
   (Miért hosszasan mondanom?)	0
   És az anyai fájdalom,	0
   Mely szabadítóul legott	0
   Behítta Forgács bajnokot.	0
   Forgácsot, aki, mint hivék	0
   S akarták, nincs elveszve még	0
   Erős indúlat, gyönge szem,	0
   Nehéz cső reszkető kezen	0
   Szunyog boszúját megcsalá	0
   És, melyre bizta, a golyó,	0
   Hűtlen merűlt a víz alá.	0
   Most riadó csoport előtt	0
   Látjuk sebes rohamban őt;	0
   A várpiac pallókövén	0
   Átcsattog az érckörmü mén -	0
   S mig hirtelen felzúg a harc,	0
   Növekszik a zaj, cseng a kard,	0
   A nép tömegben kavarog	0
   Mindenfelől, mindenfelé,	0
   Mint a vetés, mikor belé	0
   Csaptak civódó viharok;	0
   A meglepett őrség üvölt,	0
   Ordít az ég, dobog a föld,	0
   Rendetlen, elszánt, egyveleg	0
   Harcban gomolygnak a felek;	0
   Fegyvert barát barátra ránt,	0
   Őr ví az őrrel egyaránt,	0
   Az tudja, mi a cél, ez nem,	0
   Az rábeszél, ez nem hiszen,	0
   Amaz békít, ez agyarog	0
   S értelmez végre a marok. -	0
   Mig így dühöng a bősz csata,	0
   Mint egy őrült világtalan	0
   S középen - kész harc ő maga -	0
   A háborodott ősz apa:	0
   Még egyszer a várbolt alatt	0
   Kondul a súlyos kalapács,	0
   S döngetve a kemény falat,	0
   Belé mindig mélyebben ás.	0
   "Add vissza, sir, add vissza őt,	0
   Élőhöz nincs jogod" kiált	0
   A pőröly, s zúgva feltöri	0
   A börtön sziklás ajtaját.	0
   És halványan kilép a hölgy	0
   És bajnokát fölismeri,	0
   Arcát a vér, szemét a könny,	0
   Szivét örömfény megteli, -	0
   De gyorsan, mint éjtünemény.	0
   Ragadja hölgyét a legény,	0
   A szél suhog; száguld a mén,	0
   Megettök a harc elmarad,	0
   Hegyekbe mélyed el az út, -	0
   S utánuk az őrült harag	0
   Nehéz átkot hiába zúg.	0
   "Rabló, megállj" fölsí a vén	0
   "Halottrabló lidérc, megállj!"	0
   S a ló után üldözve száll;	0
   De lába lassu, gyors a mén,	0
   Beérni őrült gondolat	0
   S ő mégis csak szalad, szalad.	0
   Utána elbámúl a had,	0
   Nem ví, nem is véd a vitéz,	0
   Nem cseng a vért, zaj nem riad.	0
   A kard lehull, lecsügg a kéz,	0
   S minden szem a távolba néz. -	0
   "Megállj rabló, megállj, megállj!	0
   Várd meg az ősz fejű apát,	0
   Kedves halottam ellopád -	0
   Hová viszed gyors lovadon?	0
   Enyém a fehér hajadon;	0
   Elásott kincsem' el ne vidd.	0
   Hozd vissza holt leányomat	0
   Itthon felede valamit.	0
   Itthon felejté átkomat,	0
   Azt kell utána hoznom - és	0
   Az átok oly nehéz, nehéz -	0
   Ha! elrogyék súlya alatt...	0
   De fölkelek... megfosztalak...	0
   Egyetlen lányod elveszem.	0
   Ha elástad is, megkeresem,	0
   Ha elástad, én felásom azt -	0
   Hahó! hahó! hová szaladsz...?"	0
   Így, tüskén bokron botlik ő,	0
   Megtépi galy, megvérzi kő.	0
   De majd feláll és fut tovább	0
   Fájdalmát nem hiszi a láb.	0
   Minden erőt, még ami van	0
   Korhadozó tagjaiban,	0
   Mit a természet gondja ott	0
   Évekre bölcsen elrakott,	0
   Elékutat s eltékozolja	0
   Az őrültség, semmi haszonra.	0
   S míg ő mindjobban elmarad,	0
   Távol, sötét bokrok megett	0
   - Mint gyors-menekvő hold, mikor	0
   Felhők rónáin bujdokol -	0
   Mind távolabb, mind távolabb	0
   Feltűnik a futó lovag;	0
   Fejér lován fejér a hölgy,	0
   Sötét árnyékban űl a völgy.	0
   Majd a látás sem éri be,	0
   A hang sem jut füleibe,	0
   Félúton, mint fáradt golyó,	0
   Lankad a szem - lehull a szó,	0
   A villámos - az átkozó.	0
   "El, el...!" a mén gyorsan halad,	0
   Futnak visszafelé a fák, -	0
   Mellette versenyez a Vág,	0
   De tajtékos habja, hiába,	0
   Nem ér a paripa nyomába.	0
   "El, el...!" sohajt a völgyi szél,	0
   Midőn jobb- s balfelül kitér.	0
   Puha, selyemkezével a lyány	0
   Dús fürteit megsímogatván.	0
   Csattog az út: mint tűzvirág	0
   Fel-felfakadnak a szikrák	0
   S meg eltünnek, mint buborék,	0
   Melyen a nap sugára ég.	0
   Zördűl a lomb, rezzen a vad	0
   S önkénytelen beljebb szalad;	0
   Fészkén megrebben a madár	0
   S álmában is megrázkodik:	0
   Friss martalékát a kuvik	0
   Elhagyja és messzére száll.	0
   Megdöbben a csendes magány,	0
   Visszhangja felriad s elámul:	0
   Ki jár ily késő éjszakán,	0
   Ki veri föl szokott álmábul;	0
   De - mint a nesz odább haladt -	0
   Lenyugszik újra, fák alatt,	0
   S a messziségben elhaló	0
   Dobogásra más visszhang felel,	0
   Míg azt is elhagyá a ló,	0
   "El, el..!"	0
                     ...S miért így futnia? -	0
   Lassítja habverő lovát	0
   És szétvigyáz a dalia.	0
   Előtte csend, utána csend,	0
   Az üldözéstől, látja, ment:	0
   De hölgye kér: "tovább! tovább!"	0
   Szegény leány! őt üldi még	0
   Egy rémalak, egy szörnyü kép,	0
   Mely szétzilált ősz fürtivel	0
   Megettök egyre fut, szalad,	0
   S nem éri el -	0
   El sem marad.	0
   Hiába fordul más felé,	0
   Szemét hiába hunyja bé,	0
   Az iszonyatos ősz alak	0
   Mindig szalad, mindig, szalad.	0
   Fejérbe fordult nagy szemét	0
   Őrája szegzi untalan,	0
   Arcán a holt ember sötét,	0
   Földszínü sárgasága van,	0
   S ez arcra véres könyje foly;	0
   Vonási torzak, mint mikor	0
   Valaki csufságul feszíti	0
   Képét, s az Isten úgy veszíti;	0
   Kezében éles, hosszu kard,	0
   Melyet magasan rázva tart;	0
   Futtában amint lép a ló,	0
   Futtában akkor lép amaz	0
   S minden föl- és ledobbanó	0
   Lépésre kardjával hadaz.	0
   Olykor, egy-egy pillanatig,	0
   Valamivé elváltozik:	0
   Majd egy bokor lesz, majd egy ág,	0
   Majd egy kidölt fának fejérlő	0
   Csontváza, majd egy kőhasáb,	0
   Bámészkodó árnyas helyéről,	0
   Majd a kibukkant szőke Vág:	0
   De csakhamar előbbeni	0
   Rémalakját visszanyeri	0
   S fut egyhangúlag, egyaránt,	0
   Üldözve a szegény leányt.	0
   "Oh, csak siessünk" esdve kér	0
   "Hamar, hamar, míg el nem ér"	0
   S erősebben karolja át	0
   A hölgy az ifju derekát.	0
   "Ki érne -" kérdez és felel	0
   A hű lovag - "ki érne el?	0
   Mi üldöz, ah! mi képzelet	0
   Rémít, szerelmem, tégedet?	0
   Nézd: a sötét vár régen eltünt,	0
   Nézd: hogy marad a föld megettünk.	0
   Nem üldöz senki, csak magok	0
   Futnak velünk a csillagok:	0
   Mindenhová kisér az ég,	0
   Bizzunk az égbe Katalin; -	0
   Ott, ott az én jó csillagom	0
   Legszebb a mennyboltozaton,	0
   Fénye vezérl, hatalma véd:	0
   Ah mint ragyog, no lásd, no nézd!"	0
   De, mikor a lyány feltekint,	0
   A fényes csillag leszalad	0
   S kialszik, mint tüzes szalag.	0
   E percbe'... szemközt... hah! mi ez? -	0
   Lovak robajja, harci nesz	0
   Zajdúl a hegysarok megől	0
   Kevély Oroszlánkő felől.	0
   Jakusics az, ki felriadt	0
   Az iszonyatos hir miatt,	0
   A Hír miatt, amely soha	0
   Nem alszik, és szárnyas lova	0
   Idő, távolság emberi	0
   Határait nem ismeri.	0
   Az verte őt fel, ablakán	0
   Zörgetve késő éjszakán:	0
   "Kelj, kelj vitéz, most nincs idő	0
   Álmok ködében bolyganod:	0
   Sirban sohajt a deli nő,	0
   Temetve szép menyasszonyod.	0
   Fel, szaporán! fel, iziben,	0
   Élőhalottnak özvegye!	0
   Most csak a gyávaság pihen.	0
   Piarcodon a vári had	0
   Nem hallod-é mikép riad?	0
   Zablód körül nyerít a mén;	0
   Acélod megcsörren szögén,	0
   Hüvelyében nem fér hegye,	0
   Nyugvó helyén csördül magától,	0
   Hogy a természetlen apától	0
   Jegyesedet számon vegye.	0
   Boszúlni vágynak ők... s te tűrd?	0
   Hadd zengjen a tárogató,	0
   Mint a feltámadási kürt,	0
   A sírok álmát zaklató.	0
   "Fel, fel!" - s előbb mint elhaladt	0
   Gyors szárnyain a pillanat,	0
   Fegyverben áll az éji had	0
   S megindul - Jakusics elől -	0
   Kevély Oroszlánkő felől. -	0
   "Apám..." sikolt a hajadon,	0
   "Csitt!" mond az ifju és lovát	0
   Megsarkantyuzva félre vág,	0
   Hol legsötétebb a vadon.	0
   De sas szem és sasröptü mén	0
   Kiséri útlan ösvenyén;	0
   Utána felzúg, mint csata,	0
   Az üldözők gyors csapata.	0
   "Akárki légy," - üvölti nyers	0
   Hangán az úr - "sötét lovag,	0
   Ki gyönge nőt rabolni mersz,	0
   Megállj, hadd lássam arcodat!"	0
   Rá a hegyek visszhangja szól,	0
   Fut a lovag s nem válaszol,	0
   Száguld a ló... de majd, de majd	0
   A bősz csoport köréje hajt;	0
   Előtte sziklás meredek,	0
   És egybe szőtt-font rengeteg,	0
   És - mintha a föld megrepedne -	0
   Egy bérc-sió vizásta medre;	0
   Mögötte és két oldalon	0
   Növekvő harci rialom,	0
   Acél csöngése, dárdafény,	0
   Szabadulásra nincsen ut,	0
   Kétségb'esés minden remény:	0
   Ezt híja védül a legény.	0
   Mint üldözött struc, körbe fut:	0
   "Gyávák!" kiált "nincs köztetek	0
   Ki megvíjon, mint dalia,	0
   Hogy ekkép, mint haramia,	0
   Mind egymagamra törtetek?"	0
   "Gyáva! a bajnok nem szalad:	0
   Állj meg tehát s védjed magad"	0
   Felel Jakusics hirtelen	0
   És a lovag mellé terem.	0
   Felzajlik a hadvész legottan,	0
   A két levente összeroppan,	0
   Szikráz a haragos acél,	0
   Suhint a lap, csorbúl az él.	0
   S mig fenn vihar csatáz, alant	0
   Nyögdécsel a rémült galamb.	0
   Egy szál ideg: a félelem:	0
   Hogy még van félteni-valója:	0
   Hogy még lehet boldogtalanb:	0
   Szivét ez, ami tartja fenn;	0
   S kettérepedéstől megója.	0
   De most... utolsó roppanat!	0
   A fegyverél mélyen behat:	0
   A két kar egyformán erős,	0
   A két vivó egyforma hős:	0
   De a pihentebb végre győz:	0
   Forgács leomlik hű lovárul,	0
   Szemeire halálköd hárul.	0
   S együtt lehanyatlék vele	0
   Kit védő karja ölele -	0
   Ki, mint repkény az oszlopon,	0
   Csüggött a súgár bajnokon -	0
   Tört szivvel a szép hajadon.	0
   Ekkép, haj! ekkép dőlne le	0
   A fejedelmi jegenye	0
   Ha - időnek előtte még	0
   Tövére fejsze vetteték!	0
   S ekkép ölelné len is	0
   - Döltében is, fektében is -	0
   A hű folyondár, - csüggeteg,	0
   Fejérfürtös virágival,	0
   Gyökerétől elszakadottan,	0
   Lombjaival egybefonottan	0
   Hervadva, míg amaz kihal! -	0
   "Segély! segély: a hölgy elájul!"	0
   Parancsol s teljesít maga,	0
   Gyorsan leszökve ménlovárul	0
   Oroszlánkőnek bajnoka;	0
   S borzadva, mintha sejtelem	0
   Nyilallnék át az érc keblen,	0
   Hozzája lép, hozzá hajol:	0
   Ott fekszik a halotti mátka!	0
   A bánatos hold gyér világa	0
   Nyugvó, szelíd arcára foly;	0
   Keblét a lég nem emeli;	0
   Mozdulni nem bir semmi tag:	0
   De, amint hunyva voltanak,	0
   Hunyvák maradtak szemei;	0
   Azt gondolnák, csak álmodik,	0
   Mert a halál, e harmadik,	0
   Győztes vetélytárs, nem nyoma	0
   Újonnan nyert menyasszonya	0
   Szépségeire bélyeget:	0
   Egy torzvonást, egy kínjegyet.	0
   "Még él!" kiált örömteli	0
   Arccal Jakusics "élni fog!"	0
   És a halottan is deli	0
   Hölgyet lovára öleli	0
   S Oroszlánkőre felrobog.	0
   Legott a bajvivás helyére	0
   Más nép gyülengez, más had ére:	0
   Forgács, Szunyog hadnépe, kik	0
   Futtában a bomlott apát	0
   Őrködve, szánva követik.	0
   Későn jövének: a csatát	0
   Hallák, de meg nem oszthaták,	0
   Mindaz, mi ottan látható,	0
   Egy, a hegyekbe vágtató	0
   - Most eltünő - lovas csapat,	0
   Mely hölgyi alakot ragad.	0
   Mert, mielőtt homályba vesz,	0
   Felcsillámlik a női mez,	0
   S egyszerre, mint villámi lob,	0
   Kapván meg az őrült szemét,	0
   Utána iramlik Szunyog.	0
   Felrajlik és utána robban	0
   Csoportonként a szolganép,	0
   Mig némelyek vérben, halottan	0
   A bajnok ifjat meglelik	0
   S borongó néma fájdalomban	0
   Dárdák nyelére emelik.	0
   Ekkép a zavaros tömeg	0
   Eléri Oroszlánkövet	0
   S mint ostromló tábor, megáll	0
   Magas, bezárt kapuinál.	0
   Minő had ez! mily képtelen!	0
   Mint a kacagó gyötrelem:	0
   Vezéri: egy őrült s halott.	0
   Mi célja van? mit akar ott?	0
   Avagy csupán élvezi a	0
   Borzasztó látvány gyönyörét,	0
   Midőn az őrült dalia,	0
   Fedetlen fővel, véres arccal,	0
   Megostromolja dőre harccal	0
   A vaskaput, a vár kövét?	0
   S míg eszeveszett átkait,	0
   "Nyilj, szikla, nyilj! repedj meg érc!"	0
   Miket üvöltve széthajit,	0
   A völgyodú, az ormi bérc	0
   Arcul meg arcul verdesik, -	0
   Dühöngve a várnak esik.	0
   Acélja gyors csapásitól	0
   A kapu öble kongva szól;	0
   Szikrát ver a fal, s mintha gúny	0
   Tüzes szikráit ontaná:	0
   Széttörve a kemény kapun	0
   Jó kardja pengve hull alá.	0
   Fegyvere most a puszta kar,	0
   Ereje nincs, de ő akar, -	0
   S a tehetetlen őrülés	0
   Veszetten önmagába mar. -	0
   Ekkor váratlanul, hamar	0
   A vaskapu megdördül és	0
   Széles, kitárt karjaiban	0
   Nép látható csoportosan.	0
   "Itt van leányod: íme, nézd!	0
   Ismered őt, Szunyog vitéz?	0
   Itt a leány: szép, mint előbb,	0
   Zordon apa, temesd el őt!"	0
   Fájdalmasan igy a lovag.	0
   S alvó jegyesére mutat,	0
   Kit, ősei nagy paizsán,	0
   Gyászban hozat maga után.	0
   Felsír az apa s felkacag:	0
   Szeméből könnyek omlanak,	0
   Arcán nevető fájdalom	0
   Iszonyu torzképe vagyon;	0
   Üvöltő ajkán a kacaj	0
   Jajjá huzódik - és a jaj	0
   Fonák, csapongó, vad szeszéllyel	0
   Hahotává tördelőzik széjjel.	0
   Majd néz, merően, hosszasan:	0
   Szemén lelkének árnya van;	0
   Sötét, sötét árny, - oly borult,	0
   Mint a lélek, - a háborult.	0
   És fájdalommal, mintha kin-	0
   Forrás buzogna ajakin,	0
   Zokogja fel-felbuggyanó	0
   Szavait: hamisak azok:	0
   De, amely bennök felbuzog,	0
   Az érzet, hah, nagyon való!	0
   "Irgalmas Isten" - felkiált	0
   A vőlegény - "így van tehát!"	0
   S körültekint a romokon:	0
   Apán, leányon, bajnokon.	0
   "Szegény apa! te bűnödér'	0
   iszonyuan megbünhödél -	0
   Boldogtalan két martalék!	0
   Vesztökre, jaj, mért is valék -;	0
   Oh, hű szivek! oh, nemesek!...	0
   De most igazságos leszek:	0
   Ha élvéjök utjokban álltam:	0
   Hadd egyesítsem a halálban!"	0
   Sohajt fel és szemeiről	0
   Keserü könnycseppet töröl	0
   Első, utolsó harmatot;	0
   Mely ott valaha fakadott. -	0
   Még szól, midőn engesztelő	0
   Fénnyel mosolyg a nap elő,	0
   Megelégelve a rövid	0
   Éjnek sötét borzalmait.	0
   E fölpirosló fáklya mellett	0
   Vitézek gyászos utra kelnek:	0
   A harci kürt reszketve búg,	0
   A harcfiak mind szomorúk.	0
   Jakusics a hű párt azonnal	0
   Ős Budetinre vezeti, - -	0
   S azóta csendes nyugalommal	0
   Kettőjöket egy sír fedi.	0
   Hát az anyaszív... Feleded	0
   Ének, hogyan repede meg? -	0
   Kitép, legázol a vihar	0
   Kemény tölgyet, nyiló virágot;	0
   A zöld mező télben kihal:	0
   De nézd el a sivó kopárt:	0
   Az asszu kóró ott sovárg,	0
   Hogy hervatag szálaival	0
   Jelképezze... a pusztaságot!	0
   Oh vándor! ösvenyed ha jár	0
   Trencsén magas vidékein	0
   S a Vág kanyargó partinál	0
   Szemedbe ötlik Budetin:	0
   Nézd meg mohos falüregét	0
   S gondold hozzá e bús regét.	0
Murány ostroma	0
   Ó hölgy! az Isten gyönyörűl	0
   Teremte tégedet.	0
   Vörösmarty	0
Első szakasz	0
   Álla még Murányvár szűzi épségében	0
   Hozzáférhetetlen szikla tetejében,	0
   Kevélyen tekintett völgye lapályára,	0
   Veselényi Ferenc ostromló hadára.	0
   A tábor hatalmasb erővel, mint számmal,	0
   Mind szemen szedett nép, gazdag borostyánnal,	0
   De, ha nem mind órjás, aki bércet szaggat,	0
   Hogyan víhatna meg a sziklás Muránnyal?	0
   E miatt boszúság, aggodalom, szégyen	0
   Váltogatja egymást a vezér lelkében;	0
   Tervre tervet épít, de mind csak hiába:	0
   Áll Murány, a sok terv összerogy magába'.	0
   A csapatvezérlő hadnagyok elunták	0
   Arcpirulva nézni a napok lehunytát,	0
   Sarkalák a vezért: hagyja e sasfészket,	0
   Másfelé keressen könnyebb dicsőséget.	0
   Össze voltak gyűlve szellős sátorában	0
   Órákat veszítni hasztalan vitában,	0
   Mert nincs oly tanácsuk, mely megingathassa	0
   Veselényi lelkét föltett szándokában.	0
   "Ne beszéljen nékem, monda, senki olyat,	0
   Hogy célom nem érve innen elmozduljak,	0
   S annyi drága időn, annyi drága véren	0
   Vásárlott gyalázat legyen minden bérem.	0
   "Azért kezdtem-é el, hogy végre ne hajtsam	0
   S a magamnál gyávább kacajt üssön rajtam,	0
   Nagy fáról mesélvén s gyönge kis fejszéről:	0
   Veselényieknek füstbe ment tervéről?	0
   "Vagy azért jövék-e várat ülni itten,	0
   Hogy talán a dolgot tréfaságnak hittem,	0
   S hogy vén napjaimra, kérkedhetés végett	0
   Lopjak, munka nélkül, olcsó dicsőséget?	0
   "Küzdelmet kerestem e helyen, nem álmot.	0
   S nem feledtem ama hires vezért, Salmot,	0
   Ki e sziklavölgyet, előbb egy századdal,	0
   Hasztalan sokáig ülte vívó haddal.	0
   "Elejét, utóját meghánytam tettemnek:	0
   Csak nehéznek láttam, nem lehetetlennek:	0
   S mit egyszer magamban föltevék előre,	0
   Ember nem, csak Isten tántorít el tőle."	0
   Így szólván felállott. Csakhamar utána	0
   Gombkötő emelt szót, Fülek kapitánya;	0
   Hallgatott a többi, nem volt szólni kedve,	0
   Látván hogy a vezér fel vagyon gerjedve.	0
   S monda Gombkötő: "Én előbbi szóltomban	0
   Az ostromot félbehagyni tanácsoltam,	0
   De mostan (amiben nincsen semmi szégyen)	0
   Ellenkező részre fordult véleményem.	0
   "Könnyü itt minékünk apró hadnagyoknak	0
   Ez s amaz tanácsot adni a nagyobbnak;	0
   Könnyü megszállt várat hagyogatni sorba:	0
   A mi hirnevünkön nem esik nagy csorba.	0
   "Nézzük ám a dicső Veselényi nevet:	0
   Retteg ettől Eger, Hatvan, Szolnok, Heves,	0
   Reszket, míg kimondja, a pogány nép ajka,	0
   Csecsemőket ijjeszt véle török dajka.	0
   "Ismeri hatalmát a ravasz Rákóczi,	0
   Fáj neki, hogy véle nem szeret fogózni:	0
   S hol babérja termett, a felső országok,	0
   Róla tesznek élő tanúbizonyságot.	0
   "E dicső gyémántot szilárdul ölelve:	0
   Ékesen foglalja a király kegyelme.	0
   S e nevet ha félti vezér ő nagysága:	0
   Kérdem én, bajtársak, nincs-e igazsága?"	0
   Végezé s leűle; fél szemét azonban	0
   A vezérre veté, lesve alattomban,	0
   De nem hallgatá az a színes beszédet,	0
   Sátorajtón állott és Murányra nézett.	0
   Benn pedig felálla s így kezdé Kazai:	0
   "Nem uj dolog, amit akarok mondani,	0
   Isten bizonyságom, hogy ha kell s eszélyes,	0
   Nem félek hazámért vérem kiontani.	0
   "Kérkedés, dicsekvés nem szokott kenyerem,	0
   Nem szólok magamról, szóljon a fegyverem,	0
   Szóljon a gyalogság, amelyet vezérlek,	0
   Hisz elég csatát nyert néhanapján velem.	0
   "Nincs, mi férfit inkább férfivá emeljen,	0
   Mint szilárd kitűrés, állhatatos jellem;	0
   Ez hitem, vallásom, - szólhat bármi tettem,	0
   E hitet magam is mindenkor követtem.	0
   "Így tehát örömmel hallom vezéremtül	0
   Azt, hogy szándokában soha meg nem rendül	0
   És, hogy amit egyszer célbavett előre,	0
   Ember nem, csak Isten tántorítja tőle.	0
   "De vajon, barátim, Murányvárt megülve,	0
   Emberrel van-é most a bajunk meggyülve?	0
   Nem békén tanyáz-e fent a renyhe őrség	0
   S neveti a völgynek feltörekvő hősét?	0
   "És kérdem: mi volna e falakat nékünk	0
   Meghágnunk, bevennünk, izre-porra tépnünk,	0
   Ha e sziklatömeg, mit Isten alkotott,	0
   Semmivé nem tenne minden ily szándokot?	0
   "Szédítő magasra helyheték e várat,	0
   Hová felrepülve a madár is fárad,^[1]	0
   Óriás kőszálak viselik ott gondját,	0
   És, mint féltő kincset, tenyerökben hordják.	0
   "Az ágyúgolyó is félúton leszédül:	0
   S szárnya-szegve hull le légi ösvenyérül,	0
   Vagy a sziklafalba ütve olykor magát,	0
   Széjjelzúzza benne kemény vas homlokát.	0
   "Hányszor megkisértők, mint kőszáli zerge,	0
   Egyenkint hatolni fel a meredekre?	0
   De szemes vadászok álltak lest felettünk,	0
   S jól jártunk nehányan, akik lejöhettünk.	0
   "Nincs tehát mit tenni, nagyságos vezérem,	0
   Mint tovább nem víni egyenetlen téren,	0
   Felhagyni a harccal, mit a föld embere	0
   Ezredeket élő sziklák ellen mere.	0
   "S e kövekben Isten kezére ismervén	0
   Túladni az ostrom sikeretlen tervén;	0
   Mit ha gyalázatul róna fel valaki,	0
   Jőjön maga és a kaput nyittassa ki."	0
   Elmondá s leűle a derék Kazai.	0
   Ráhagyák beszédit alvezér társai:	0
   Gábor Pál, két Farkas: Ferenc s öccse Fábján;	0
   De fölállt Vadászi homlokát megrázván,	0
   S monda: "Mindezt immár hasztalan beszéljük,	0
   Bár saját tettinket hozzá elregéljük:	0
   S ami szépet tettünk: hol, mikor és mennyit,	0
   Mind fölemlegessük, nem kérkedve semmit.	0
   "Régen megismertem a fővezért ebben,	0
   Hogy nem enged fogytig semmi föltételben:	0
   A félbenszakítást azért ne sürgessük,	0
   Inkább az ostromnak végét siettessük.	0
   "Ime a szép nyárnak nemsokára fele	0
   Múlik, amióta itt vesződünk vele:	0
   És vajon a célhoz mennyit közeledtünk?	0
   Jó remény fejébe' sok vitézt vesztettünk.	0
   "Eljöhet az ősz is szürke hajszálakkal,	0
   És elűzhet innen üres gyalázattal.	0
   S a világ után mondja majd nevünknek:	0
   Azok, kik oly soká Murány alatt ültek.	0
   "Hát ne üldögéljünk meddő kétkedésben:	0
   Még az éjjel, majd ha szép holdvilág lészen,	0
   Csendesen másszuk meg e kevély sziklákat,	0
   Holdvilágon az őr nem oly messze láthat.	0
   "S vagy sikerül végre bevennünk a várat,	0
   Vagy kiontott vérünk e kövekre szárad -	0
   S hadd száradjon inkább vérünk sziklafélre,	0
   Mint szennyes gyalázat ennyi tiszta névre."	0
   Most Fekete László hátrább tette székét,	0
   Fölemelkedett és így kezdé beszédét	0
   Halk, nyugott, mély hangon, és ha néhol megállt,	0
   Kezével törölvén szép magas homlokát:	0
   "Illik a vitéznek, kivált aki nem vén,	0
   A veszélyt keresni, háborúba menvén,	0
   Illik, ha már nem tud becsületben élni.	0
   Pironságos éltet halállal cserélni.	0
   De szükségtelenül tenni azt kockára,	0
   Míg csillog felétek jobb remény sugára:	0
   Ez nem csak botorság: valóságos vétek,	0
   Mit a közügy ellen tudva cselekvétek.	0
   "Vegyük gondolóra: hiába hogy nyár van:	0
   Aratás ideje nincs magas Murányban;	0
   És az ég, midőn hull éjjeli harmatja,	0
   Hogy szomjat eloltson, oly bőven nem adja.	0
   "Ivó viz nem léte és a kínos éhség	0
   Sok várnak lerontá büszke erősségét:	0
   S ami már nem egyen, hanem akárhányon	0
   Megesett, miért nem eshetnék Murányon?	0
   "Én hát azt javaslom, legyünk türelemmel,	0
   A várnak útait tartsuk vizsga szemmel;	0
   Így remélem, hogy e gőgös várbeliek	0
   Magok kérnek egykor: hagyjuk lejőniek."	0
   Mindenik helyeslé amit ez tanácsolt,	0
   Mert a többieknél érettebb korú volt;	0
   Maga Veselényi hajtott a szavára;	0
   Mostan is figyelt rá, mihelyest felálla.	0
   S monda: "Erről én is sokat gondolkoztam,	0
   Kémeim által is gyakran tudakoztam:	0
   Van-e a megszállott népnek elesége	0
   És ivó kútvizben nincsen-é szüksége?	0
   "Bizonytalan hirnél nem hoztak egyebet:	0
   Ma tehát Solymosit küldtem, mint követet,	0
   Fenyegető szókkal kisérletet tenni;	0
   Nem soká meglátjuk, mire tudott menni."	0
   El se' mondta még jól, mikor a mogorva	0
   Vén követ betoppant a hüves sátorba,	0
   Eltörődött és a déli nap sugára	0
   Sötét piros színt csalt az ábrázatára.	0
   Nagy lélekzetet vőn és körültekintett,	0
   De nem szólt előbb, mint Veselényi intett;	0
   Csak midőn a vezér megengedte jellel,	0
   Kezdte el nyers hangon, de gyakorlott nyelvvel:	0
   "Ne gondolja senki, hogy talán mesélek,	0
   Vagy déli álmomban történtet beszélek;	0
   Amit mondok, úgy van mindenik szócskája,	0
   Akár most előre hitet tegyek rája.	0
   "Magas Murányvárba amint feljutottam,	0
   Annak parancsnokát kérdezém legottan;	0
   Mosolygott az ember, s ismeretes helyre,	0
   A hóhér bástyára vezetett egyszerre.	0
   "De mily rendkivűli lőn meglepetésem,	0
   Midőn a nevezett bástyára felértem:	0
   Fegyvert öltve, mint egy szép ifju katona,	0
   Maga állt előttem a várnak asszonya.	0
   "Sisak fedte fejét, szép aranyos sisak,	0
   Róla háromszínü tollak lobogtanak,	0
   Magas bokor tollak, hajlongván kevélyen,	0
   Mint sugár jegenyék a tolongó szélen.	0
   "Gömbölyű vállait és karcsú derekát	0
   Kékellő zománcos páncél övezte át,	0
   Mellén vert ezüsttel gazdagon borítva	0
   S két kisded halommá vala domborítva.	0
   "Csípejéig nyult a páncél, attól fogva	0
   Földig ért tengerzöld nehéz bársony szoknya -	0
   Nehéz már magában a nagybecsü kelme,	0
   Nehezebb, arannyal pazarul terhelve.	0
   "Kopja volt kezében, támaszkodott rajta,	0
   És az őrség felett hadi szemlét tarta:	0
   Szóló ajakáról messze csengett a hang	0
   S egyik ó toronyrul a másikra pattant.	0
   "Amint szembe lettünk a falon egymással	0
   S köszöntém az urnőt illő meghajlással,	0
   S láttam ékes arcát, gyönge állát, melybe	0
   Sisak-állazója el vala mélyedve;	0
   "Villogó szemeit amint rám vetette,	0
   Szemöldöke ívét egyenesre vette,	0
   Alsó ajakával felnyomá a felsőt	0
   S homlokán redőkbül könnyü felleget szőtt:	0
   "Kétes habozásban állék egy darabig:	0
   Merjek, vagy ne merjek mondani valamit?	0
   Végre megszólaltam, illően és szépen,	0
   Válogatván a szót kitelhetőképen:	0
   "»Asszonyom, így mondék, én, uram vezérem	0
   Hatalmas nevében, váradat fölkérem:	0
   Nyittasd meg kapuid hős Veselényinek,	0
   S harmadik Ferdinánd győztes sereginek.	0
   "»Nem kivánja rosszad a vezér, s ne véljed,	0
   Hogy miatta bút lát nagyságos személyed:	0
   Népedet foglyául, vagy kincses táraid	0
   Nem kivánja, csupán váradnak kulcsait,	0
   "»Melyeket ha átadsz néki jószántodbul,	0
   Úgy egész váradban egy cserép sem csorbul,	0
   Kiki bátorsággal viheti vagyonát,	0
   Egy ujjal se' bántják a békés katonák.	0
   "»De ha átaladni még tovább is késel	0
   S a vezért ingerled ellenszegüléssel;	0
   Akkor jaj neked s jaj a nyomorúltaknak,	0
   Kik e fecskefészek üregében laknak!	0
   "»Kő kövön nem áll meg reszkető faladon,	0
   Szabad zsákmányra jut mindennemü vagyon,	0
   Kardra hányatik mind: férfi, asszony, gyermek,	0
   Még a csecsszopója sem talál kegyelmet.	0
   "»Mert ne hidd, hogy addig Fel-Murányt itt hagyja,	0
   Míg fokán zászlóit szél nem lobogtatja,	0
   Eszközölje bár azt okos hadi csellel,	0
   Kínozó éhséggel vagy tüzes fegyverrel.«	0
   "Meghallá beszédem gróf Szécsi Mária,	0
   De nem adott választ annak szavaira,	0
   Elfordult, fogával bíbor ajkit marván	0
   S nagy felindulását nehezen takarván.	0
   "Végre szóla gúnnyal: »Elmondhatd uradnak,	0
   Amik e falak közt szemedbe akadnak,	0
   Fenyegetésére az legyen a válasz.	0
   Menj, mutass meg mindent a követnek, Kádas!«	0
   "Nagy kopasz ember volt, hajlott férfikorban,	0
   Ki e névrül értett, s elvezetett sorban,	0
   Megmutatva mindent: a derék őrséget,	0
   Kútat, éléskamrát, bástyaerősséget.	0
   "Válogatott nép az, mind derék emberek,	0
   Víni sík mezőn is dolgot adna velek:	0
   Hátha még falaknak biztos vértje őrzi!	0
   Nincs erő, mely bírjon ővelök mérkőzni.	0
   "Ismerem Muránynak külsejét, belsejét,	0
   Szembehunyva járom tekergő ösvenyét,	0
   Laktam egykor benne Szécsi György korában,	0
   De sokkal különb most, mint volt hajdanában.	0
   "Mily roppant erősség! egy falat sem lelnél,	0
   Mely csekélyebb volna a tizenkét ölnél;	0
   Pattantyúk, mozsarak, nagy golyók halommal,	0
   Fegyverek és lőpor két egész toronnyal.	0
   "Élelem, mi három évre is sok lenne,	0
   Százöles kút, gazdag tiszta forrás benne,	0
   Nyers anyag: fa, kő, vas; műhelyek, munkások...	0
   Szóval, semmiben sincs megfogyatkozások.	0
   "Azért esztelenség itt tovább tanyáznunk,	0
   Hő napon felégnünk, harmaton megáznunk:	0
   Mert elébb ledőlnek e magas kőszálak,	0
   Mint mi bévehetnők híres Murányvárat."	0
   Solymosi tovább is akart még beszélni,	0
   De felállt tüzesen bajnok Veselényi,	0
   Ki eddig hallgatott egész figyelemmel,	0
   De szembetünőleg fogyó türelemmel.	0
   Most felugrott hévvel s hármat avagy négyet,	0
   Mintha futva menne, oly sebesen lépett;	0
   Hirtelen megállott s monda békevesztve,	0
   Solymosit szemével mintegy átszegezve:	0
   "Tudsz-e még Murányra s gőgös asszonyára	0
   Több dicsőitő szót halmozni rakásra?	0
   Mérthogy róla nyelved olyan ékesen szól?	0
   Hogy nem győz kitérni a magasztalásból?	0
   "Tán megvert szemével, és azért raggatod	0
   Rá a napot, holdat és minden csillagot?	0
   Vén, aszott velődet megzavarta véred,	0
   S eszed rovására bolondul dicséred?	0
   "Nem... erre vén volnál; pénzt adtak, ugye pénzt?	0
   Vén embert, mint te vagy, a fösvénység emészt.	0
   Rakodva, mint a méh, kellett visszatérned:	0
   Szájad hazug hirrel, arannyal erszényed.	0
   "Az asszony asszony mind; egy asszonytól ki fél?	0
   Belőled, ősz, mégis a félelem beszél;	0
   Nem vesztegettek meg, van tiszta jellemed,	0
   De rémet láttatott a félelem veled.	0
   "Öreg vagy a résre, félénk, erőtelen,	0
   Azért akarsz mást is leverni szüntelen.	0
   Eredj öreg, pihenj; ne költs rossz híreket:	0
   Ne félj, a zsákmányból majd juttatunk neked."	0
   Az ősz katonának igen fájt e beszéd,	0
   Mert öreg szolgának a szó is vereség,	0
   Nehéz lecke ez, mit vén fejével tanul,	0
   És, azt sugja lelke, most is ártatlanul.	0
   Vér tódult szemébe, csikorgatta fogát	0
   S már kemény szavakra megnyitá ajakát,	0
   De az alvezérek integettek kézzel:	0
   Hagyja el, ne szóljon, béken távozzék el.	0
   Meggondolta magát, szó nélkül kifordult,	0
   Őszes bajuszára nagy nehéz könny csordult,	0
   Észrevette, mert a szive könnyebbedett,	0
   S titkon a kárpithoz törülé azt menet.	0
   A vezér csak később, vére higgadtával,	0
   Bánta meg amit tett az ősz katonával;	0
   Most még fogva tartá első gerjedelme,	0
   Indulatvihartól elborult az elme.	0
   Gyorsan járt alá s fel tágas sátorában,	0
   A hallott beszédet forgatván agyában;	0
   Meg-megállott néha és nézett merően,	0
   Ismét menni kezdett s ajka járt menőben.	0
   Sziklavár, magas fal, víhatlan erősség,	0
   Hadszerek, telt kamrák, jól gyakorlott őrség,	0
   És kormányon egy nő, aki páncélt visel,	0
   Hősöket kigúnyol dölyfös szemeivel...	0
   Evvel tépelődött, e szókbul szalajta	0
   Egy-egy érthetetlen töredéket ajka.	0
   Egymásra néztek a hadnagyok s kelének,	0
   Rossz kedvét, haragját látván a vezérnek.	0
   Hirtelen eléjök álla Veselényi:	0
   "Szégyen és pironság" így kezdett beszélni.	0
   "Szégyen és pironság víni olyan várat,	0
   Melyben asszonyi kar vezet gyeplüszárat.	0
   "De ha már megűltük, nincs egyéb mit tennünk,	0
   Mint akármi áron falait bevennünk;	0
   Mert egy nőt legyőzni fél gyalázat, igaz,	0
   De győzetni tőle... mondjátok meg: mi az?	0
   "Nem segít az éhség? ne habozzunk sokat:	0
   Folytassuk a véres megrohanásokat;	0
   Mert erő, vér, élet legyen bármi drága,	0
   Drágább a vitézi névnek tisztasága.	0
   "Isten szent nevére esküszöm, hogy innen	0
   Még eszembe sem jut hadamat elvinnem,	0
   És nem is mozdúlok, míg vagy életem vesz,	0
   Vagy Muránynak kulcsát felszúrom övemhez."	0
   Alig távoztak az osztályok vezéri,	0
   Alighogy magában maradt Veselényi,	0
   Kémek jelentkeztek, izzadt, poros kémek,	0
   Kik nehéz hirekkel terhelten jövének.	0
   Rákóczinak, mondák (amaz első Györgynek),	0
   Erdélyi hadai nagy-sietve jönnek,	0
   Mind erős, edzett nép, vérszomjas fenevad,	0
   Melyet a csatára vak buzgalom ragad.	0
   Útat irtogatnak embererdők felett,	0
   Vérrel írogatnak útazó levelet,	0
   Rá pecsétül fényes győzelmöket nyomják,	0
   S jaj azoknak akik ezt kétségbe vonnák.	0
   Ott van Illyésházi, s hallva, hogy Muránynak	0
   Kénytelen-kelletlen vendégi volnának,	0
   Siet szabadítni a vár nővezérét,	0
   Mert hitvesül bírja ennek a testvérét.	0
   És már, adák hozzá, nem is messze vannak,	0
   Csak egy napi járó föld a köze annak;	0
   Ha nem hisz a vezér, ma-holnap itt lesznek	0
   S a hallott beszédről tanúságot tesznek.	0
   Lesujtá e balhír Veselényi lelkét,	0
   Szokatlan kétségnek vad kínai szelték,	0
   Mert, midőn valami becsületben jára,	0
   Maga volt magának kegyetlen birája.	0
   Tudta, hogy a népes erdélyi seregnek,	0
   Kis számu hadával, ő nem felelhet meg;	0
   Bizonyosnak hitte, hogy, ha azt bevárja,	0
   A murányi völgyön romlását találja.	0
   Elfusson-e hát most, kerülve a csatát?	0
   Vagy cél s haszon nélkül elvezesse hadát? -	0
   Így sem, úgy sem övé híres Murány, csak a	0
   Hosszu ostromlásnak híres gyalázata.	0
   Meghagyá, hogy senkit ne eresszenek be,	0
   Elzárkózott mélyen a sátorfenekbe.	0
   Tábori ágyára ott leborult arccal,	0
   És küzdött sokáig nehéz, benső harccal.	0
   Néma volt a nagy harc. Végre könnyebbűle,	0
   A gyötrő szorongás szavakban enyhűle,	0
   S mit emberi fülek sohasem hallának,	0
   Panaszolni kezde a csendes magánynak.	0
   "Azért jöttem-é hát" szóla kifakadtan,	0
   "Magas Murányvárhoz, fenyegető hadban,	0
   Hogy rideg völgyében, rút bélyegü helyen,	0
   El sem feledhető síromat megleljem!	0
   "Vagy azért jövék-e, hogy hetekig ülvén	0
   Meredek szikláit hasztalan kerülném,	0
   S végre, mint a tolvaj, szökném meg galádul,	0
   Üldözve egy asszony méltó kacajátul!	0
   "Hah! legnemesb kincsem', féltő drágaságom'	0
   Melyért hősek ellen harcoltam csatákon:	0
   Lovagsarkantyúmat, híremmel-nevemmel,	0
   Sárba tapossa egy félénk asszonyember?	0
   "Egy némber, egy özvegy, egy hősködő asszony.	0
   Aki páncélt hordoz, hogy kacajt támasszon,	0
   Aki gyáva kézzel nyúl hadi szerszámhoz,	0
   S katonásdit játszó gyermeket utánoz?	0
   "Hős asszony! asszonyhős! neme kinövése,	0
   A csodás természet méla tévedése;	0
   Férfi, aki tűt fog, vagy guzsalyát őrzi,	0
   Tűkörét bámulja és magát kendőzi.	0
   "Vagy ad-é a páncél, bárhogyan viselve,	0
   Férfi-bátorságot a női kebelbe?	0
   S a nehéz acél kard, női kézzel fogva,	0
   Önt-e férfierőt a gyenge karokba?	0
   "A szívben, ha védi mellvas boritéka,	0
   Megszün-é a vérnek hullámzó játéka?	0
   Gyáva rettegésre nincs-e mindig résen?	0
   És nem döbben-é meg minden zörrenésen?	0
   Nem hiú, szeszélyes, változó, hivékeny?	0
   Könnyü, játszi sajka tenger gyöngeségen?	0
   Nem teremtve másért, mint, hogy készakarva	0
   Meggyőzetés legyen legszebb diadalma?	0
   "Egy nő, egy ilyen nő kacagjon engem ki...!	0
   Hah, őket úgy, mint én, nem ismeri senki...!	0
   Diadal, diadal! enyém a diadal:	0
   Murány! semmi dolgom kemény szikláiddal.	0
   "Kemény a te bérced, magas és meredek,	0
   Falaid kövérek, megvehetetlenek,	0
   Tornyaid, bástyáid, kapuidnak íve -	0
   Minden, minden erős! csak nem úrnőd szíve.	0
   "Hiába fedi azt vassal és acéllal,	0
   Biztató paizzsal, férfias páncéllal:	0
   Az lesz az én résem, melyen áthatolván	0
   Felütöm zászlómat a vár büszke ormán."	0
   Monda, és tenyérrel homlokára vágott,	0
   Csengetett, hivatta Pétert a deákot:	0
   "Fel, Murányba, Péter! szárnyakelt léptekkel,	0
   Szécsi Máriához ilyen izenettel:	0
   "»Asszonyom, köszöntet és általam kéri	0
   Magas személyedet uram Veselényi,	0
   (Ki, bár ellensége pártfogolt ügyednek,	0
   Buzgó tisztelője hősi erényednek):	0
   "»Fontos tárgyak iránt, értekezés végett,	0
   Hozzád küldene egy tábori segédet,	0
   Ha, becses bizalmad által megtisztelve,	0
   Annak szabad járást, kihallgatást nyerne.«"	0
   "Add hozzá: e kérést - nagy a reménységem -	0
   Hogy nem tagadja meg nemes ellenségem,	0
   Kit, ámbár személyét nem láttam, becsülni	0
   Megtanított a hír s annyi veszteségem."	0
   Péter ment. Utána nézett Veselényi,	0
   Látta bércösvényén jobbra-balra térni,	0
   Végre elvesztette s többé nem lelé fel	0
   A sziklák oldalán kereső szemével.	0
   Visszament tehát a sátor bensejébe,	0
   Íróeszközöket vett maga elébe,	0
   Írt sokáig ottan, és megpecsételvén,	0
   Iratát elrejté felső köntösébe.	0
Második szakasz	0
   Jót haladt eközben a nagy ég vándora,	0
   Fellengő ösvénye lejtővé hajola,	0
   S mintha nyugtanyáján kedvesi volnának,	0
   Mind jobban sietett fogytán a pályának.	0
   Murány falán állt a szép özvegy, Mária,	0
   Nézve napkeletnek kéklő ormaira,	0
   Nanpkelet tájáról várva segítséget:	0
   Illyésházi Gábort s az erdélyi népet.	0
   Jött azonban Kádas kopasz homlokával,	0
   Szólván Máriához dörmögő szavával:	0
   "Asszonyom, össze van hordva a gabona,	0
   Mely a hombárokon szétterítve vala.	0
   "Mérni nem mértem, de hozzávetve szemmel	0
   Hiszem és állítom akárhány hitemmel,	0
   Hogy tíz nap sem eszünk kenyérből eleget,	0
   Tíz nap mulva pedig éhhalál fenyeget."	0
   "Tíz nap!" felelt a hölgy "tudod hogy tíz napban	0
   Egy ostromlott várnak egész századja van:	0
   Várom Illyésházit, az erdélyi hadak	0
   Nem lehet Muránnyal hogy ne gondoljanak.	0
   "Másfelől reményt nyujt egynémi sejtelem,	0
   Hogy most tán elűzi Veselényit cselem	0
   - Legalább nem számit többé az éhségre -	0
   Nem vett-é követje semmi csalást észre?"	0
   "Dehogy vett! remek volt a játék" felele	0
   Kádas, Máriának leghívebb embere,	0
   "Rakva lőn a magtár, mintha színig volna	0
   Rozzsal a sok hombár, liszttel a sok tonna.	0
   "Meg-megállt csudálva benn az éléstárban,	0
   Nézte a gabonát a tele hombárban,	0
   Majd megint járkált a fenékre fordított	0
   Hordók közt, melyeket ujjnyi liszt borított.	0
   "Féltem, ha koccanni talál kardja vége,	0
   Elárul a hordók hangos üressége;	0
   Vagy, ha ujjaival a búzát megvájja,	0
   Csalfa deszka padját benne megtalálja;	0
   "De jobban elámult mintsem hogy ilyesmi	0
   Fortélyt észrevenne, vagy tudna keresni;	0
   Összecsapta kezét s esküvék nagy hittel:	0
   Három évig sem fogy az eleség itt el."	0
   Most félbeszakítá a kapus réz kürtje	0
   Vitéz Kádas Mártont, kit asszonya külde,	0
   Hogy vezesse fel az alvezért, ki hozzá	0
   Veselényi fontos közleményit hozná.	0
   Kádas távozék, de megtért nemsokára,	0
   Két lovász egy pár mént vezetvén utána:	0
   Almás szürke, épvér, hatodfű paripát,	0
   Melyekben irigység sem találna hibát.	0
   Hasonlók egészen: mindenik arab faj,	0
   Váltság gyanánt nyerte Veselényi tavaly	0
   A szolnoki bégért, kit nagyon megszokott	0
   Zsákmánylásin érve körülvett s elfogott.	0
   Most, takarva hímzett drága szőnyegekkel	0
   És fölékesítve csillogó nyereggel,	0
   Ajándékul jöttek Murányba, nehezen	0
   Vergődhetve csak fel a sziklaösvényen.	0
   Hátul két legény jött, valamit emelve,	0
   Szekrény volt az, ékes ajándokkal telve;	0
   Felnyitotta Kádas és kivett egy drága	0
   Páncélt, vérpirosat, vert arany virágra.	0
   Kékszinű sisak volt a vas derék megett,	0
   Melyet nagy ezüst sas szárnyaival fedett;	0
   Ezt a vezér, alig serdülő korában,	0
   Harcjátékon nyerte volt Lengyelországban.	0
   De mindenek között leggazdagabb a kard,	0
   Melyet drágaköves bársony hüvely takart,	0
   Ritkaszép török mű, úgyhogy árát szabni	0
   Sem lehetne könnyen, nemhogy azt megadni.	0
   Nem kevésbbé díszes egy ezüst kis óra:	0
   Hátul a hadistent képezi tartója	0
   Szerelem-istennőt fedve paizsával...	0
   Az óramutató annak paizsán van.	0
   Ragyogó szemekkel nézte a hölgy, kivált	0
   A nyeregszerszámot s a két szép paripát,	0
   És hol a lovakra, hol Kádasra vetett,	0
   Nyugtalan örömmel, kérdő tekintetet.	0
   "Veselényi küldi" szóla Kádas végre,	0
   "Künn a kapuban vár tábori segéde,	0
   Utasítva lévén be sem lépni addig,	0
   Míg ez az ajándék el nem fogadtatik.	0
   "Ha megnyerné, ugymond, nagyságos kegyedet	0
   Jó neven fogadni e csekélységeket,	0
   Ez pecsét, ez zálog lenne, hogy azontul	0
   Nem tarthat személye semmi bántalomtul.	0
   "Ellenben, ha e részt nyer tagadó választ,	0
   Úgy magas Murányig céltalanul fáradt,	0
   Benne semmi dolga, s megfordított nyommal,	0
   Ösvenyén, ahol jött, visszatér azonnal."	0
   Mária neheztelt: mérthogy Veselényi	0
   Az adott kezes szót oly kevésre nézi,	0
   Hogy, szabad járásnak birva is szentségét,	0
   Aljas bántalomtul félti követségét.	0
   Másrészt kedve telt a drága küldeményben,	0
   Hősi fegyverekben, két szép hadi ménben;	0
   De, főleg, ki kelle elégítni vágyát,	0
   Mivel égett tudni a követség tárgyát.	0
   Azért a lovakat kötteté ólába,	0
   A fegyvert vitette fegyveres házába,	0
   S küldte Kádast, hogy a tábori segédet	0
   Vezetné elébe kihallgatás végett.	0
   Jött az nemsokára, szétvigyázva jövet,	0
   De nem volt ám segéd, sem hadnagy, sem követ;	0
   Szécsi Máriának bajnok Veselényi	0
   Maga állt előtte s igy kezde beszélni:	0
   "Magas Murányvárban légy üdvöz, asszonyom!	0
   Veselényi Ferenc köszöntését hozom,	0
   Aki nagyra becsül, nagyon tisztel téged,	0
   Mint magához méltó vitéz ellenséget.	0
   "Gyermek volt, midőn már ismeré a nevet,	0
   Melyet hős apáktól nemződ örökbe vett,	0
   S mikor első kardját oldalára fűzte,	0
   Példányul magának Szécsi Györgyöt tűzte.	0
   "Ennek tábora lőn néki versenypálya,	0
   Hol első babérját nyerte homlokára,	0
   S a fényes dicsőség, mely vezérét fedte,	0
   Egy vagy két sugárát őrá is vetette.	0
   "A halál azonban (mely irigy határt von,	0
   Hogy halandó ember istenné ne váljon)	0
   Sokalá a Szécsi névnek dicsőségét	0
   S egy csapással hitte annak vetni végét.	0
   "De feledni látszott számitása mellett,	0
   Hogy a Szécsi hír-név mindkét ágat illet,	0
   És ha a fiágat eltörülte végkép,	0
   Nőág örökli a család vitézségét.	0
   "Megdönté hatalma bajnok Szécsi Györgyöt,	0
   Fiágon kihalt a Rimaszécsi törzsök,	0
   S íme a ledölt törzs életerős fát hoz,	0
   Bajnok leányt, méltót a hősi apákhoz...	0
   "Hanem..." monda mélyebb hangon "fővezérem	0
   Meghagyá egyszersmind bocsánatot kérnem,	0
   S kimondanom hogy te, nagyságos asszonyom,	0
   Nem haladsz mindenben az apai nyomon.	0
   "Tévedésen kezdte Szécsi György a pályát,	0
   Bocskainak tartá hajdan koronáját,	0
   De megbánta vétkét s hódolva megtére	0
   Törvényes királya igaz hűségére.	0
   "Ellenben a grófné - ne vegyed sértésül -	0
   Pártütőkhöz álla igaz fejdelmétül,	0
   S melyen atyja járdalt érettebb korában,	0
   Elhagyá az útat ifju mámorában.	0
   "Vagy talán szégyenled, asszonyom, az ösvenyt,	0
   Melyen édes nemződ a sir széleig ment?	0
   Gondolod, hogy az tán nem becsűlet utja?	0
   S honnak ellensége minden, aki futja?	0
   "Hát nem félne ütni egy Szécsi Mária	0
   Árulás bélyegét atyja hamvaira?	0
   Vagy, kinek porában áldja jó emlékét,	0
   Képes megátkozni annak véleményét...?	0
   "Nem, nem édes urnő! Engedd elismernem:	0
   Káromlék ellened és az elhunyt ellen;	0
   Kinek nem pirultál fegyverét fölvenni,	0
   Mért pirulnál annak nyomdokain menni?	0
   "Engedd hírüladnom lenn a fővezérnek,	0
   Hogy vívó hadával más vidékre térhet,	0
   Mert sziklás Murány, mint asszonyának szíve,	0
   Mától kezdve immár Ferdinándnak híve.	0
   "És én - mit vezérem tisztemül is szabott -	0
   Királyom nevében teljes bocsánatot	0
   Igérek Muránynak, s benne mindazoknak,	0
   Akik a hűségre visszafolyamodnak."	0
   Mária csak mostan vette magát észre,	0
   Hogy ráfeledkezett lelke a beszédre.	0
   Másfelé tekintett, elpirult az arca,	0
   Vérrel hintve azt meg pillanatnyi harcra.	0
   S monda: "Mit apámról emlegetsz, a tetten	0
   Nincs mit szégyenelnem, nincs is mit követnem;	0
   Tette, amit kívánt hona jobb reménye	0
   S az akkori idők súlyos körülménye.	0
   "De ki van fárasztva a remény türelme,	0
   A súlyos körülmény súlyosbbá növelve,	0
   És lábbal tiporva minden ami drága:	0
   Nemzetiség, törvény, s a hit szabadsága.	0
   "Vagy tovább is várjunk? várjuk, hogy az ellen	0
   Békes tűzhelyénél békóvasat verjen?	0
   És, ha kész a békó, járom, vagy kaloda,	0
   Lábunkat, nyakunkat szépen tartsuk oda?	0
   "Nem kell messze néznünk, országokon végig,	0
   Nézzünk csak a szegény romlott cseh szomszédig:	0
   Amit ottan láttunk, megtanít a példa,	0
   Milyen tervet vettek ellenünk is célba.	0
   "Vagy, ha nem tanít meg a más kára minket,	0
   Érezzük legalább tulajdon sebünket,	0
   És, midőn naponkint újra vérzik, sajog,	0
   Ne hazudjuk azt, hogy megszüntek a bajok.	0
   "Még nem pártütés, ha nem segít kérelmünk,	0
   Törvényadta módon kardunkat emelnünk;	0
   Miért várnók tehát a szolgaibb napokat;	0
   Mikor lázadás lesz egy szó, egy gondolat?	0
   "Vagy talán vezéred oly gyengének tartott,	0
   Hogy nem érzem mélyen, mért kötöttem kardot?	0
   Ha! máskor is harcolt - tudnia kellene -	0
   Hona mellett a nő, de soha ellene.	0
   "Azért, ha velem most nem akart egyebet,	0
   Mint hogy honvédőbül árulóvá legyek:	0
   Köszönöm tanácsát most egyszer, jövőre	0
   Legyen lovagias megkímélni tőle.	0
   "Mert ezen az úton - bizonyossá teszem -	0
   Míg élek, Muránynak urává nem leszen;	0
   Fegyverét sem félem, de ha bízik abban,	0
   Ostromát folytassa minél szorgosabban."	0
   A dac, a hevesség, mellyel szólt Mária,	0
   Gyenge mosolyt csalt a vezér ajkaira:	0
   Most komoly szint ölte nemes ábrázata,	0
   S válaszúl a hölgynek ilyen szókat ada:	0
   "Nagyon fájlalhatja uram Veselényi,	0
   Hogy kegyes grófnémnak sujtják véleményi,	0
   Mintha ő, azért hogy nem szegett hűséget,	0
   Árulókkal űlne kárhozatos széket.	0
   "Hidd el, asszonyom, hogy előtte is drága	0
   A nemzet, vélemény, vallás szabadsága	0
   S meghal inkább, hogysem a szabadság ellen	0
   Szentségtörő szókat, kezeket emeljen.	0
   Sőt, ha a nemzetsérv már oly fokon állna,	0
   Hogy orvoslatot csak fegyverben találna,	0
   Hidd, vezérem kardja nem vonúlna félre,	0
   Se az ellenséghez nem szegődnék bérbe.	0
   "És, ne adja Isten, de jöhet gonosz nap,	0
   Melyen a remények hozzá csatlakoznak,	0
   S ő lesz első azok közt, akik megóják	0
   A nemzetszabadság sértett lobogóját.	0
   "De, míg tanácsosabb, módunkban is vagyon	0
   Törvényhozás által segítni a bajon,	0
   Addig a legszentebb ügy elleni vétség,	0
   Pártokra szaggatni az erők egységét.	0
   "Nézz körül a honban, haj ez árva honban,	0
   Mely török kanóctul füstölög még romban,	0
   Melyben amit hagyott a had dühössége,	0
   Azt is elrabolja hűtlen török béke:	0
   "Nincs-e többé szükség hazavédő karra,	0
   Hogy kardját emelte magyar a magyarra	0
   S mihez még török tőr és tatár nyil nem fért,	0
   Kíméletlen önti egymásból ki a vért?	0
   "Mit nyerünk ha ekkép vesztegetjük egymást?	0
   A hazát juttatjuk végveszélyre, meglásd:	0
   Kitépik kezünkből lázongó vasunkat	0
   S foglalt tartománynak nevezik honunkat.	0
   "Végre: hát Rákóczi György-e a szabadság,	0
   Hogy hazánkat érte ennyit nyomorgassák	0
   S aljas érdek végett, zsarnok önkény alatt,	0
   Keserű legyen az el nem húzott falat...?"	0
   "Uram" vága közbe Mária nagy hévvel,	0
   "Óvatos légy itten élni zsarnok névvel,	0
   Mert... azonban ez volt követséged tárgya?	0
   Ugy kihallgattalak. Semmi sincsen hátra?"	0
   "De van" mond a bajnok: "ha Szécsi Mária	0
   Nem hajol beszédem józan okaira,	0
   Akor Veselényi - fogadd el asszonyom -	0
   E levélkét hagyta kezedbe nyujtanom."	0
   Átadá a vezér s távozék sietve,	0
   Utána tekintett a hölgy meglepetve,	0
   S mintha háboritná különös sejtelem,	0
   Tétovázott keze a feltört levelen.	0
   Átfutá s azalatt olyanná lön arca,	0
   Mintha vére mindjárt csöppenni akarna,	0
   Zavartan tekintett Veselényi után,	0
   Aki épen eltűnt a várnak kapuján.	0
   Összemarconglá a levelet két kézzel	0
   És kettészakítá minden erejével,	0
   Egyszersmind, darabját jobbra-balra vetve,	0
   Magános lakába ment fel nagy-sietve.	0
   Kádas pedig, aki nem vala oly messze,	0
   Hogy a történt dolgot észre ne vehesse,	0
   Óvatos léptekkel ballagott most elé	0
   S a roncsolt levelet gyorsan fölemelé.	0
   Összeillesztette, olvasgatta soká,	0
   Rázta fejét, midőn értelmét felfogá,	0
   S elrejtvén az írást dolmánya keblében,	0
   Érthetetlen szókat mormogott mentében.	0
   Felment asszonyához s benyitott sebesen;	0
   Járt az teremében fel s alá hevesen,	0
   Hirtelen megfordult hogy Kádas belépett,	0
   S visszatiltva kérdé: "Hivattalak téged?"	0
   Az öreg megállott, nem ment se ki', sem be,	0
   Csak nézett merően asszonyával szembe,	0
   S szóla, megfeszítve ujját a kilincsen:	0
   "Nem tudám, hogy szabad járhatásom nincsen."	0
   "Igazad van, Kádas" a nemes hölgy monda,	0
   "Mindenkor szabadon béjöhetsz lakomba,	0
   De most hagyj magamra, látod, semmi kedvem,	0
   Hagyjad a vár gondját egy kissé felednem"...	0
   "Nem is a vár gondja" válaszola Kádas	0
   "Hozta most asszonyom, régi hű szolgádat,	0
   Négyszemközt akartam egyet szólni veled:	0
   Szándékosan dobtad így el e levelet?"	0
   "Hah!" kiáltott a hölgy "mit nem költenének...	0
   Szégyen és boszúság szelessé tevének;	0
   Milyen vakmerőség... ily ajánlat s nekem...	0
   Aztán néma lészesz... addsza, elégetem."	0
   Elvevé az írást, s mely szünetlen égett,	0
   A mécs fölé tartá elhamvadás végett;	0
   De mást gondolt megint: gyorsan visszakapá,	0
   És, hogy olvasná fel, az öregnek adá.	0
   "Olvasd" szólt nevetve "mit ir az az ember,	0
   Meg sem érthetém jól fölgerjedésemben,	0
   Most nyugodt a vérem és kacaghatom már,	0
   Mint kellene néki mindenáron a vár."	0
   Kádas elfogadta s olvasott ekképen,	0
   "Asszonyom, remélem megbocsátasz nékem,	0
   Hogy, ki mind maig nem láttalak tégedet,	0
   Íly uton kerestem ismeretségedet.	0
   "Régen óhajtottam lenni veled szembe,	0
   Messzehangzó híred elhatott fülembe,	0
   És képzeletemben bálványomul lakott	0
   Amazon szépséged, istennő alakod.	0
   "Mert a hír, mely fukar midőn, dicsérni kell,	0
   Felruháza téged dicső erényekkel,	0
   S míg felmagasztalta benned saját nemed;	0
   Feste másrészt bátor, férfias jellemet.	0
   "Mindenünnen tisztes hangok emelkednek	0
   Szigorú voltáról női erényednek,	0
   Mely, mikép Murányvár, sőt erősben annál,	0
   Sérthetlen, világos, büszke magasban áll.	0
   "Emiatt lelkemben lángoló vágy éledt	0
   Színről színre látnom hóditó személyed,	0
   És aki előtted álla mostan épen,	0
   Veselényi volt az, a követ képében.	0
   "De ne vedd, asszonyom, tőlem hízelgésnek,	0
   Ha hired beszédit tartom mind kevésnek,	0
   S a hallott csudákat a látott valóhoz	0
   Mérve; ámultomban alig jutok szóhoz.	0
   "Nincs nekem költői szárnyas képzeletem,	0
   Szólni bájaidról meg nem kísérthetem,	0
   Azt az érzelmet sem bírom kifejezni,	0
   Mely égő lelkemet véges-végig rezgi;	0
   "De, ha szólok egyet, elődbe omolva,	0
   Kérlek a mennybéli örök irgalomra,	0
   Fogadd meg azt a szót, az egyetlen egyet:	0
   Add nekem cserébe kezeddel szivedet.	0
   "És, mivel Muránynál becsesek az órák,	0
   Várom válaszodnak fejér lobogóját,	0
   Várom azt epedve, harcolok kinommal,	0
   Oh küldj békét nekem, küldj választ azonnal!"	0
   "No lásd" kezdte a hölgy keserűn nevetve	0
   S a levelet záros fiókjába vetve,	0
   "No lásd, hogyan űznek és micsoda szemmel	0
   Láthatóan csúfot ezen gyáva nemmel.	0
   "Oh! szégyen, gyalázat, amely lelket éget,	0
   Föl is tenni rólam ennyi gyöngeséget,	0
   Hogy nem látnak által asszonyi szemeim	0
   Jó haszon fejébe csinált érzelmein.	0
   "Amazoni szépség! istennői alak!	0
   S minden képzeleten felül találtalak!	0
   És mindezt megírja otthonn, jó előre,	0
   Későbbi szerelmét szépen jövendölve!	0
   "Mégis, nincsen egy nő, nincsen ezer közül,	0
   Ki az efféléknek nem hiszen, nem örül,	0
   Aki, hízelgő szók által elhitetve,	0
   Rabbá nem aljasul, midőn úr lehetne.	0
   "Vagy nem ember a nő", folytatá gerjedve,	0
   "Hogy törvényét szabja férfi kénye, kedve?	0
   Hogy, mikép a kisded, járjon vezetéken?	0
   Szabad akarata megnyügözve légyen?	0
   "Ki adá jogotok, büszke férfiak ti!	0
   A cselekvéstérről minket letiltani,	0
   S arra kárhoztatni ártatlan fejünket,	0
   Hogy türésben leljük minden erényünket?	0
   "Vajha minden asszony olyan volna, mint én!	0
   Úgy az amazon-kort ujra felderítném,	0
   S illő tiszteletet vínék ki a nemnek,	0
   Mely most bábja csupán puha szerelemnek.	0
   "Büszke Veselényi...! bárcsak úgy lángolna,	0
   Oly mélyen szeretne, amint irja tolla:	0
   Hadd bosszulhatnám meg - mit ő tépe széjjel -	0
   A sok nőerényért gúnyos megvetéssel.	0
   "És miként eped most Murány birtokáért,	0
   Égne százszor jobban annak asszonyáért,	0
   Hogy, midőn falamra nézne bús sóhajjal,	0
   Üzném messze onnan egy éles kacajjal."	0
   Kapva kapott Márton e tüzes beszéden,	0
   Ő is azt akarta, hogy ne máskép légyen:	0
   Mert sehogysem esnék lelke nyugalmára,	0
   Hogy más kézre birjék Murány erős vára.	0
   Mint Rákóczi híve, most azon lőn tehát,	0
   Hogy szilárddá tegye pártjához asszonyát,	0
   S míg az elmerülve ablakába hajlék,	0
   Kádas ajakiról ilyen beszéd hallék:	0
   "Nincsen is véredben, bágyadozó szemmel	0
   Bíbelődni apró, léha szerelemmel,	0
   S négy fal börtönébe hagyva zárni magad,	0
   Élvezni a házi boldog unalmakat.	0
   "Gyermekséged óta lángol a vágy benned,	0
   Nemed szűk körén túl hősi módra tenned,	0
   S míg egyrészt irigyléd a férfi küzdelmét,	0
   Megvetetted másrészt hódoló szerelmét.	0
   "Jut-e még eszedbe, mily makacs, mily hideg	0
   Szívvel gúnyolád el számos kérőidet,	0
   És midőn ajtódnál esdett a szerelem,	0
   Mily nyugottan kérdéd: ki az? nem ismerem.	0
   "Eljött végre Bethlen, a szép ifju bajnok,	0
   Szüleid reménye, kedve hozzá hajlott,	0
   De atyád parancsi, szilárd akarata	0
   Ellenére, lelked hajthatlan marada.	0
   "Sőt, ámbár az apa, bőszült haragjában,	0
   Harminc napig tarta sanyarú fogságban,	0
   Azt is tűrted inkább, mintsem élethosszat	0
   Férfi uralomnak magad feláldozzad.	0
   "Csak, midőn könnyezve esdekelt agg nemződ,	0
   Hogy fogadd el érte a reményteljes vőt,	0
   Aki felfrissítse már haldokló vérét,	0
   Gyűrüdet Bethlennel csak akkor cseréléd.	0
   "Hanem új rabságod sem soká viseléd:	0
   A halál elmetszé kényszerű kötelét;	0
   S most midőn szabad vagy, mint az égi madár,	0
   Nyűgöző kalitkát miért választanál?	0
   "De nemcsak egyéni szabadságod forog	0
   Kérdésben, hanem egy még fontosabb dolog,	0
   A veszteség, amely pártodat sujtaná,	0
   Ha Murányt s Balogvárt másnak szalasztaná..."	0
   "Jó hogy erre tértél" a hölgy közbevága,	0
   "Szabadságom ugyan nem hajtom igába,	0
   S nem uralok férjet... semmi esetre nem...	0
   De van e dologbul egy derék ötletem.	0
   "Cselfogás ugyan, de helyzetem mentheti:	0
   Váramat rövidnap éhség fenyegeti...	0
   És melyik csel volna, egy ostromlott várban,	0
   Árulás a vívó ellen irányában?	0
   "Illyésházi jötte szinte bizonytalan,	0
   Rákóczi hadának sokfelé dolga van;	0
   De, bár jőnének is, bár feloldoznának,	0
   Mit magunk kibírunk, mért köszönnők másnak?	0
   "Azért siess, öreg, siess a völgybe le,	0
   Hamar választ kíván kérőmnek levele,	0
   Légy, ha még nem voltál, vénséged korára	0
   Harcias vitézből szerelem futára.	0
   "Mit bámulsz? nincs minek megütköznöd ezen:	0
   Veselényi még ma hatalmamban leszen,	0
   S a kevély oroszlán, rázza bár sörényét,	0
   Kényszerül követni egy asszony törvényét."	0
   Kádas kopasz fejét rázta kételkedve,	0
   Nem hivé a dolgot, hogy való lehetne.	0
   "Mégsem érted öreg?" mosolyga Mária,	0
   Leült asztalához és levelet ira.	0
   Csakhamar készen lett a rövid levéllel,	0
   S Kádasnak szeméhez tartá két kezével:	0
   Elolvasta Márton, hanem csak magában,	0
   De még a szava is elállt bámultában.	0
   "Hadd vigyem!" kiálta lelkesülten végre,	0
   "Asszonyom nincs párod okos cselvetésre,	0
   Hadd vigyem!" vitte is, azt is alig várta,	0
   Sárga pecsétjével míg a hölgy lezárta.	0
   Most előkereste a bajnok levelét	0
   Mária s a mécsen elégette felét:	0
   A másik darabját, míg amazt égette,	0
   Átfutotta szemmel s halkan visszatette.	0
Harmadik szakasz	0
   Murányalja megett, délszaki oldalon,	0
   Tiszolc felé menve domborul egy halom,	0
   E halom lejtőjén feküvék a tábor,	0
   Tetején piroslott a vezéri sátor.	0
   Megszállotta immár a völgyet az este.	0
   Szürke félhomálya áradozni kezde,	0
   Lassan elborítá a tábort, a halmot,	0
   A sátort s vezért, ki a tetőn andalgott.	0
   Ott áll Veselényi a halomnak ormán,	0
   Domború mellében új szerelme forrván,	0
   Ifjú még szerelme, van sebes növésben,	0
   S már is kínosan fér öblös kebelében.	0
   Szemeit függeszti magas Murányvárra,	0
   Melyen ég a napnak visszavert sugára:	0
   Azt reméli tán, hogy valamint e kövek,	0
   Úgy gyul szerelmétől asszonya szive meg?	0
   Vagy talán azt nézi kétes borongásban,	0
   Gondolati láncként fűződvén egymásban,	0
   Mint ver a kő vissza minden szál sugarat,	0
   S maga kemény, hideg, érzéketlen marad...?	0
   De im, jó jel gyanánt - ha nem csak képzelet -	0
   Galambcsoport szállong az őrtorony felett.	0
   Fejér szárnyaikat megfestette a nap,	0
   S megannyi aranyos lepkének látszanak.	0
   Jöttök-é, szerelem s hűség madarai,	0
   A váró kebelnek édes hirt mondani?	0
   Hoztok-é a hősnek - ami üdvet áraszt -	0
   Szécsi Máriától örvendetes választ?	0
   Nem, azok nem jőnek, nem, azok nem hoznak:	0
   Párosan enyelgnek, vígan múlatoznak,	0
   Alantabb sötétlik, a szikla oldalán,	0
   Egy... holló? vagy ember? az a hírnök talán.	0
   Sem holló, sem ember a bércösvényen már,	0
   Elhagyá Murányt is a végső napsugár,	0
   Tornyai sötéten merednek a falon,	0
   Vár és szikla együtt egy óriási rom.	0
   Elszállt az esthajnal a hegytetők felett,	0
   Bő harmatot síra búcsukönnyek helyett.	0
   Ormokon és völgyön gyászos éjtszaka ül,	0
   Búsan feketéllik az őrtüzek körül.	0
   A vezér ott áll még háborus kebellel.	0
   Érkezik azonban Kádas a levéllel,	0
   Kézbe adja és megy, tovább szónak sem áll,	0
   Vissza a teljes hold kelő világánál.	0
   Veselényi pedig sátorába mégyen,	0
   A pecsétnek színén megdöbben keményen,	0
   Felszakasztja mégis, bár retteg előre,	0
   S tartalmát ekképen olvassa belőle:	0
   "A levél írója, ha válaszát várja,	0
   Maga jőjön annak elfogadására,	0
   Most kitüntetheti férfi-merészségét	0
   S bebizonyíthatja szerelme mélységét.	0
   "Éjfélkor, a várnak északi oldalán,	0
   Egy ablakfény alatt kötélhágcsót talál:	0
   Azon siessen fel, hallgatva, egyedül;	0
   Belépve megtudja sorsát, hogy mire dűl."	0
   A vezér habozott egy kevés ideig,	0
   Megfordult eszében, hogy tőrbe ejthetik,	0
   Gondolt ó mesékre, szomorú példákra,	0
   Férfiaknak ártott női ravaszságra.	0
   Sokkal ébrebb volt ám szörnye szerelmének,	0
   Hogysem elringassa régi mesés ének,	0
   Sokkal kívánatosb vére kiomlása,	0
   Hogysem gyávaságát szíve hölgye lássa.	0
   Azt is átallátta, hogy, ha van reménye,	0
   Csak az elmenésből csillog az feléje:	0
   Ellenben, ha marad, úgy Szécsi Mária	0
   Kezéről örökre le kell mondania.	0
   Azért Vadászi Pált hívatja magához	0
   És ily szókat intéz kedves hadnagyához:	0
   "Kedves jó vitézem, leghívebb emberem,	0
   Nekem még az éjjel Murányba kell mennem.	0
   "Hogy miért, ne kérdezd, mert azt meg nem mondom,	0
   Azt tudod, hogy a vár gondja főfő gondom,	0
   Most sem teszek olyat, megnyughatol benne,	0
   Ami terveimnek ártalmára lenne.	0
   "Jóval éjfél előtt, egyedül megyek ki,	0
   Amiről kivűled nem fog tudni senki,	0
   Azalatt te a rád bízottakat teszed	0
   S legmélyebb titokban ezeket végezed:	0
   "Kiszemelsz száz embert a legjobbak közül,	0
   Összegyüjtöd szélen, valamely tűz körül,	0
   Csörgő fegyverüket fűvel némíttatod,	0
   Zörgő sarkantyúik szíját leoldatod.	0
   "Jeladásra vártok, hallgatózva, készen:	0
   Föltekert mordályom köntösujjban lészen,	0
   Ha rosszúl találna kalandom kiütni,	0
   Módot ejtek azt egy ablakon kisütni.	0
   "Csendes éj van: a hang lehallik bizonnyal;	0
   Hallván, talpra keltek és jöttök azonnal,	0
   Felmásztok Murányhoz s éjszaki oldalon	0
   Kötélhágcsót leltek függeni a falon.	0
   "Felhágtok e lépcsőn, és ha ottfenn lesztek,	0
   További parancsot akkor tőlem vesztek;	0
   Oly dolgot viszünk ki, mely hirünk megedzi,	0
   Fejünk hervadatlan babérral övedzi.	0
   "Ha pedig a hágcsót nem lelnétek ottan,	0
   Jele, hogy Murányban fogságra jutottam:	0
   Akkor nincs egyéb mód... nem vezet célra más...	0
   Mint véletlen, elszánt, teljes megrohanás."	0
   A hadnagy merész volt, néha vakmerő is,	0
   Életét kockára sokszor tette ő is:	0
   Mégis elszörnyedt most, hallván e szándokot	0
   S felhordott ez ellen minden józan okot.	0
   De van-é ok, amely nyomna csak felényit,	0
   Mint az a kettő, mely vonzza Veselényit,	0
   Szerelem, becsűlet, kettős küzdelmi bér,	0
   Hősi életével mindegyike fölér.	0
   Engedett Vadászi, engednie kellett;	0
   De legott agyában merész terv szülemlett:	0
   Haderőt javaslott a hágcsón vinni be,	0
   S egyéb kaland helyett, a várat venni be.	0
   A vezér azonban, e nem várt szavakra,	0
   A tanácsló ellen gyult nemes haragra,	0
   Felelés helyett csak elfordúla tőle,	0
   Forduló szeméből villámokat lőve.	0
   Érezé Vadászi, sebheté őt mélyen	0
   Ez a néma feddés a vezér szemében,	0
   Észrevette mindjárt hogy amit ajánla,	0
   A cselt Veselényi aljasnak találja.	0
   Abbahagyta hát azt megkövetés gyanánt,	0
   És egyebet nem kért, egyebet nem ajánlt,	0
   Csak hogy vészes útra ne keljen egyedül:	0
   Hagyja őt legalább menni kíséretül.	0
   De vezére abba sem egyezett belé,	0
   Küldte, hogy végezzen amikép rendelé.	0
   Távozott a hadnagy: Veselényi pedig	0
   A rejtélyes útra tette készületit. -	0
   Eközben az éjnek tündér fejedelme	0
   A mennyre királyi székét fölemelte,	0
   Rajt' ült maga, s a hold, szép szende arája,	0
   Félénk szerelemmel símul vala rája.	0
   Az ég szürke boltja keleten tiszta volt,	0
   A nagy országútig nem födte semmi folt,	0
   Szerény csillagocskák álltak őrt, csoportban,	0
   Királynéjok körül, illemes távolban.	0
   Nyúgaton ellenben halkal emelkedtek	0
   Óriás sziklái sötét fellegeknek,	0
   Tarajos tetőik messze kihajlának,	0
   Mintha minden percben földre szakadnának.	0
   Messze, a látkörnek nyúgati legalján;	0
   Vad vihar szágulda, szekéren nyargalván;	0
   Rezgett a föld háta lassu morajától;	0
   Szikrát hányt a felleg lova patkójától.	0
   Most előre küldé gyenge hűs fuvalmát,	0
   Mely tovább lehellte az őrtüzek hamvát,	0
   És a lenge álmot, mely könnyedén fedte,	0
   Az őrök szeméről el-ellebbentette.	0
   Csendes volt a tábor, mély álmát aluván -	0
   Mint a vér mezeje öldöklő harc után,	0
   Melyen a halottak vérfagyasztó csendét	0
   Egy-két álomszerü hörgés zavarja még.	0
   S mint ott, a halálnak termékeny határán,	0
   Olykor egy-egy árnykép széttekint, felállván,	0
   De megint leszédül a földre (ah, hogy a	0
   Lelkére nőtt álmot örökké alugya!)	0
   Ugy állt, ugy feküdt le itt egy sötét alak;	0
   Csakhogy nincs halálköd szempillái alatt,	0
   Testén volt elég seb, de már egy sem vérzik...	0
   Legfölebb az idő változását érzik.	0
   De mint eleven seb, melyre balzsam helyett	0
   Irgalmatlan orvos szíta izzó szenet,	0
   Ugy ujúl örökké lelkének egy sebe:	0
   Kedves ember által bántott becsülete.	0
   Solymosi ez, a vén; - vénebb koru, hogysem	0
   Elvett bántalmakat álomba temessen:	0
   De nem oly vén, hogy ha bosszúlni akarna,	0
   Ebbeli segélyét megtagadná karja.	0
   Nem talála nyugtot éji sátorában,	0
   Ridegen virasztott az alvók sorában,	0
   Bosszusan hallgatva egyik avagy másik	0
   Első álmu szomszéd éles horkanásit.	0
   Kelt tehát, s mikép ezt egyébkor is tette,	0
   A tábor őreit sorra kerülgette;	0
   Most elvégezé azt, s a táboron kivűl	0
   Félreeső árnyas helyen alunni dűl.	0
   De hiába nyitja s húnyja szeme héjját	0
   Ki- s bezárva ennek két ezüst rostélyát,	0
   Mert az enyhe álmot nem rekesztheti be	0
   Benső küzdelemtől éber szemeibe.	0
   Nem vala szivének egyébb óhajtása,	0
   Mint hogy Veselényit megtorolva lássa:	0
   Megboszúlva bátor, dícséretes tettel	0
   És egy diadalmas büszke tekintettel.	0
   Míg igy tépelődnék húzamos ideig,	0
   Sík gyepen nyugasztva fáradt tetemeit,	0
   Egyszer - amint füllel földön fekve vala -	0
   Mintha tompa, csendes dobogást hallana.	0
   Felüté fejét, de lecsapá megint, mert	0
   Tiszta holdvilágnál a vezérre ismert,	0
   Aki, burkolózva sötét palástjába,	0
   A tábor felől jött Murány irányába.	0
   Várta hogy haladjon: halkan emelé fel	0
   Magát félkönyökre s kísérte szemével,	0
   Majd fennült sokáig, azután felálla	0
   S ballagó léptekkel indult meg utána.	0
   Messziről követte, nem, hogy elérhesse,	0
   Csak, hogy szemeivel folyvást kisérhesse;	0
   Egyszer elvesztette: az ég borulása	0
   Elfödé előle, nem hagyá, hogy lássa.	0
   Egyszersmind nyugotról megzúdult a vihar	0
   Csapkodván az erdőt széles szárnyaival,	0
   Közelebb közelebb hallott mormolása;	0
   Búgó bömbölése, füttyös sipolása.	0
   Rémes, idomtalan, óriás fellegek	0
   Lomha testeikkel átfekvék az eget,	0
   Holdat, csillagokat éktelen, mogorva	0
   Csudás szájaikkal elnyelének sorra.	0
   Az apró, tüzelő villámok feljöttek,	0
   Mindmegannyi hosszu lángkigyóvá nőttek,	0
   Mérges üvöltéssel víttak a felhőben	0
   S nagyokat csattantak olykor, leesőben.	0
   Egy percben a menny, föld villámfényben égett,	0
   Más percben lesulykolt vastag sötétség lett:	0
   Mintha a vihar, hogy gazdagítsa magát,	0
   Kirabolta volna a napot s éjszakát.	0
   A vezér azonban nem gondolt veszéllyel,	0
   Szembeszállt viharral, birkozott a széllel,	0
   Úti szövétnekül villámfény vezette,	0
   A sötétben utja célpontját kereste.	0
   Magasan a várnak éjszaki oldalán,	0
   Halvány lámpa rémlett égni annak falán,	0
   Ködszerűn sillámlott kétséges világa:	0
   Irányában a hős bércről bércre hága.	0
   Régen elvesztette azt a sziklaösvenyt,	0
   Mely Murányaljától a várkapuig ment,	0
   Most magának kellett föllelni az útat	0
   Melyen küzdelemmel a falakig juthat.	0
   Olykor, ha a felhők lángseb módra nyilván	0
   Szemvakító fénnyel lecsapott a villám,	0
   Olykor meg-megállott, s fénybiró sas szemmel	0
   Kémelé az útat, merre mehessen fel.	0
   Ha pedig a szilaj tűzroham kiége	0
   S összecsapott az éj sűrű sötétsége	0
   És meg mert jelenni várfalon a ködfény:	0
   Megindult a bajnok; feljebb erölködvén.	0
   Így folytatta utját, míg egyszer fölére	0
   A Murányt emelő sziklák tetejére,	0
   És megállt pihenni, hol a töves falak	0
   A szirtkaponyába gyökért bocsátanak.	0
   Felleli a hágcsót, a függő kötelet,	0
   Halad ingadozva sötét mélység felett -	0
   S amint egy-egy villám lobban el ujonnan	0
   Rettenetes lőn a letekintés onnan.	0
   De azért nem szédült, ment fölebb merészen,	0
   Feljutott s belépett a nagy ablakrésen,	0
   S amely pillanatban a hágcsót elhagyá,	0
   Akkor ért Solymosi a várablak alá.	0
   Feltekintett arra: egy ragyogó villám	0
   A belépő vezért láttatá meg nyilván;	0
   Most sötét lön ujra; a merész öregnek	0
   Kezei a hágcsón kétesen remegtek.	0
   E percben füleit tompa nesz üté meg,	0
   Hallatszott felülről, mintha küzdenének,	0
   Megfeszített lábak súlyos dobogása,	0
   Titkos erőszaknak vad dulakodása.	0
   Közbe hallott néha egy csikorgó nyögés,	0
   Amelybe kitört a néma erölködés,	0
   Egy-egy káromkodás dörmögő darabja	0
   Fog közül bocsátva, meg' visszaharapva.	0
   Solymosi fölfelé sietett ezalatt;	0
   És már a hágcsónak legderekán haladt,	0
   Fenn a tompa küzdés folyvást hallatott még,	0
   De úgy vette észre, mintha távolodnék.	0
   Végre sürüebben dobogtak a lábak,	0
   De lágyabb ütéssel, amint távozának,	0
   S tisztán kivehette dörgeni a vezért:	0
   "Áruló zsivány had! meglakoltok ezért."	0
   Megfeszíté mostan izmai erejét	0
   Hogy hamar elérje a hágcsó tetejét,	0
   S nem soká, az ablakrésbe kapaszkodván,	0
   Végigtekinthete annak boltos odván.	0
   Hosszu, elhagyatott falsikátor vala	0
   Melynek távolába kémlő szeme hala,	0
   Melyet függő lámpa homályos bősénye^[2]	0
   Megől világított egy mécs fakó fénye.	0
   Nem nyilt abból ajtó sem jobbra, se' balra	0
   Szája egyenesen szolgált az udvarra,	0
   Most az is sötét volt, de, ha villant az ég,	0
   Fénye innen és túl egybetalálkozék.	0
   E szűk folyosórul (ismeré Solymosi)	0
   Hányták le a várnak régi birtokosi,	0
   Akit el akartak veszteni s innen vett	0
   Mellette a bástya hóhérbástya nevet.	0
   Nézett s hallgatódzott ottan egy darabig,	0
   Anélkül hogy látna s hallana valamit;	0
   Egyszer kialutt a mécsnek fakó fénye	0
   S láthatatlanná lön a lámpa bősénye.	0
   Lebocsátkozék most a fogas kötelen,	0
   Jártasan tekergett a sziklaösvenyen,	0
   Melyen biztosabban jött imént fölfelé	0
   Veselényinél, ki azt ugy nem ismeré.	0
   Ez alatt kifogyott az ég a villámból;	0
   Hulló szövétneke már sehol sem lángol,	0
   Gyorsan száguldozó fekete fellegek	0
   Meddő csoportjai boritják az eget.	0
   Elszállt a vihar, de a felleg nem sira	0
   Engesztelő záport pusztult nyomaira;	0
   Itt-amott ha egy-két csöppet elhullatott,	0
   Zúgó szelek szárnyán az is fennakadott.	0
   Solymosi nem soká a táborhoz ére	0
   S ráakadt Vadászi kisded seregére,	0
   Mindjárt félrehitta Vadászit, Feketét	0
   S elmondá azoknak a vezér esetét.	0
   Ott a három hadnagy mély tanácskozással	0
   Húzamos időig suttogott egymással;	0
   Végre elvált tőlük a derék Fekete	0
   S a táborba vévén útját, elsiete.	0
   Ellenben a kettő inte a csapatnak...	0
   De mig ők Murányig küzködve haladnak,	0
   Sólyom szárnyaidon, oh tündér képzelet!	0
   Hagyj a sziklavárba felrepülnöm veled. -	0
   Szép hölgye a várnak tünődik magában,	0
   Nyugtalanul víraszt éji szobájában,	0
   S mintha tán szerelem ellen védné magát,	0
   Harcias páncélban tölti az éjszakát.	0
   Néha gazdag bíbor kerevetjére dül,	0
   Majd sebesen jár-kel és beszél egyedül;	0
   Most leűl, majd feláll; nyughelyét nem leli;	0
   Arcán indulatok változó jelei.	0
   Csend van körülötte, a vár népe alszik,	0
   Csak a kisded óra szívverése hallik,	0
   Arra veti néha nyugtalan szemeit,	0
   S elmerengve nézi szobor-isteneit.	0
   Gyakrabban tekinget a mutatólapra,	0
   Hogy siet, hogy késik, bosszankodik rajta:	0
   Éjfélig hibául késedelmét veti,	0
   Akkor sietését rója vétkül neki.	0
   Tán azért nincs nyugta, attól látszik félni,	0
   Hogy kelepcéjébe nem jut Veselényi,	0
   Tőrét bizonyosra hasztalan vetette,	0
   A vezér átlátott cselén s kinevette.	0
   Ím, az éjfél elmult, nincs semmi nesz mégis,	0
   Mely előbb viharzott, már hallgat az ég is:	0
   S tán alszik a bajnok édesen álmodva,	0
   Hasztalan ül Kádas lesben ólálkodva.	0
   "Esztelenség is volt" monda "amit tettem,	0
   Hogy színes szavakra tervem építettem,	0
   S pártom érdekébe', jó remény fejébe,	0
   Gyöngéd becsületem kockára vetettem.	0
   "Hisz' tudhattam akkor s tudtam jó eleve,	0
   Hogy nincs szerelmének mélysége és heve,	0
   Hidegen kiszámolt aljas hadicsel volt,	0
   Hogy bukjék el a vár s egy nő tiszta neve.	0
   "Mint írja előre: »Ne vedd hizelgésnek,	0
   Ha híred beszédit tartom mind kevésnek	0
   S a hallott csudákat a látott valóhoz	0
   Mérve, ámultomban alig jutok szóhoz.«	0
   "A látott valóhoz! s »mely lelkem átrezgi	0
   Nem birom az érzést szóval kifejezni...«	0
   Mind szépen kigondolt hazug érzemények,	0
   Csalhatlan tanúi színlelt szerelmének.	0
   "És én" folytatá most tüzzel, kifakadtan	0
   "E csalárd beszédre kézvonásim adtam!	0
   Titkos helyet tűztem a találkozásra...	0
   Lesz mit magyarázni egyre avagy másra.	0
   "Ah! ha Veselényi mint győzelem-jelet	0
   Fogná mutogatni a kapott levelet,	0
   S kacajt indítnának Szécsi Máriának	0
   Férfiak iránti büszkesége felett...	0
   "Nem, nem...! De láb kopog, hozzám valaki jő..."	0
   Pedig ki volt volna egyéb az érkező,	0
   Mint az öreg Kádas, aki örömittan	0
   Benyitott s kiálta: "Veselényi itt van!"	0
   Megdöbbent a szép hölgy Veselényi nevén,	0
   Megrezzent a lelke mint a nyárfa-levél,	0
   Sohasem érezte ily gyöngének magát,	0
   Egy szóra sem birta megnyitni ajakát.	0
   Ő, ki félt az imént, hogy a hős elmarad,	0
   Ravaszul kivetett horgába nem harap,	0
   Most, midőn kezében a várt győzedelem,	0
   Azt látszék kivánni: bár ne volna jelen!	0
   Végre, hogy zavarát némileg fedezze,	0
   Örömet szinlelvén: "hol van ő?" kérdezte;	0
   Erőltette hangját, de minden csengése	0
   Mellett elárulta őt a hang rezgése.	0
   Kádas elbeszélte diadalérzéssel	0
   Az álarcosok mit tettek a vitézzel,	0
   A sötét zugolyból hogy rohantak elé	0
   Gyorsan a belépett Veselényi felé.	0
   Hogy ragadták őt meg, aki szerencsére	0
   Fegyvert sem vonhatott maga védelmére,	0
   Egy mordálya volt, de az a küzdés alatt	0
   Nyakából lefoszlott köntösében maradt.	0
   Hogyan hurcolák el záros helyre rabul,	0
   Honnan (biztositá) élve nem szabadul,	0
   Csak, ha felfogadja eskü szentségével,	0
   Hogy Rákóczihoz tér egész seregével.	0
   De a bajnok, ámbár mint a zárt oroszlán	0
   Dúl-ful, árulói vérét szomjuhozván:	0
   Készebb elviselni örökös rabságot,	0
   Mint e feltétellel nyerni szabadságot.	0
   Most kikelt az özvegy őszinte haraggal:	0
   "Ha! mily durva bánás egy nemes lovaggal;	0
   Utána zsiványkép lest hányni bokorbul,	0
   Hát megől ráütni s rabbá tenni orvul."	0
   Kádas álmélkodva nézett asszonyára,	0
   Nem lőn gondolatja, elméje megálla;	0
   Végre, összeszedvén a hallott szavakat,	0
   Kérdé: "Avagy nem így rendelted-e magad?"	0
   "Igen" felelt a hölgy "s te, amint elleséd,	0
   Mit szól belőlem a megsértett büszkeség,	0
   Siettél - hogy közbe ne jőjön valami -	0
   Azt vad mohósággal végre is hajtani.	0
   "Ki hitte, hogy eljő! ha ezt hittem volna,	0
   Kormányozó tisztem nem úgy vittem volna...	0
   De nem hivém azt, és azért adott neked	0
   Haragom játéka olyan rendeletet."	0
   "És most, midőn eljött" csudálkozék Kádas,	0
   "Panaszra nem tudom miért nyitod szádat;	0
   Szerencsédet, midőn a vár felszabadul,	0
   Miért kárhoztatod megfoghatatlanúl.	0
   "Magának köszönje... senkit ne okoljon...	0
   Rajta állt eljőni, vagy maradni otthon...	0
   Nem hoztuk erővel: ha mégis megjelent...	0
   Szorult állapotunk minden bánást kiment."	0
   "Oh!" felelt Bethlenné "nincs szorult állapot,	0
   Mely lemossa rólunk ezen gyalázatot:	0
   Cél az aljas eszközt soha ki nem menti,	0
   S itt nem Veselényit veti okul senki.	0
   "Íme ő elszánja magát jóhiszemmel.	0
   Bátorítja keblét hősi szerelemmel,	0
   Bérceket mász éjjel, viharban, egyedül,	0
   Ellenséges várba lép fegyvertelenül:	0
   "És mi bizalmáért miképen fizetünk?	0
   Lábára véletlen bilincseket vetünk,	0
   S kit virágfüzérrel szerelem csalogat,	0
   Rút árulást talál s nehéz rabláncokat.	0
   "De, bár viszonozni szerelmét nem fogom,	0
   Őt azért büntetni van-e méltó okom?	0
   Égő szenvedélye, bár nyugottan nézem,	0
   Nem érdemli-é meg hideg tisztelésem?	0
   "Ah! a világ előtt - ilyen úton győzve -	0
   Engem kárhozatos árulás szeplőz be,	0
   És míg őt dicsővé teszi a szerelem,	0
   Én varázsló névnek átkait viselem."	0
   Erre hallgatás lön egy darab ideig:	0
   A hölgy sorra nézte fénylő fegyvereit,	0
   Vagy talán szemei csak tévedezének,	0
   Nem levén bennök a kormányvivő lélek.	0
   Kádas pedig ott állt egy állóhelyében,	0
   A hallott beszédet forgatá fejében,	0
   A hallott beszédet, a látott jeleket:	0
   Összeillesztgeté gyanuja ezeket.	0
   Tisztán kezdte látni, hogy erősen gyúlad	0
   A hölgy kebelében amaz uj indúlat;	0
   Nőttön nő tagadva, gerjedez titokban,	0
   Visszafojtva éled, míg egyszer kilobban.	0
   Ő ugyan nem bánná, nem törődnék vele,	0
   Csak Muránynak sorsa ettől ne függene,	0
   S melyért ő buzog, az erdélyországi párt	0
   Egy ingatag nőért ne vallna ennyi kárt.	0
   De félt, hogy egy percben, ha szive fölpezsdül,	0
   Átengedi kezét s várát mindenestül,	0
   Büszkeségét, pártja érdekét feledi,	0
   S győztes szerelmének áldozatul veti.	0
   Azt is tudta másrészt, hogy e titkos hevet	0
   Hideg tanáccsal már kihűtni nem lehet,	0
   Sem elnyomni többé... ki ilyet akarna:	0
   Tűzokádó hegyet tenyérrel takarna.	0
   Most azért mindenkép azon mesterkedett,	0
   Hogyan egyesítsen két külön érdeket:	0
   Hogy, ha a büszke sziv láncra lesz is verve,	0
   Árulóvá mégse változzék szerelme.	0
   Szóla hát: "Asszonyom, én meg nem foghatom,	0
   Miért ne bánhatnál foglyoddal szabadon,	0
   És, midőn e cseltől élet függ vagy halál,	0
   Kezedből ily fegyvert ki mért bocsátanál.	0
   "Ám, ha világ előtt, mintegy fölöslegül,	0
   Igazolni tetted van könnyebbségedül:	0
   Íme a mód, melyen e célt is eléred:	0
   A fogoly vezérnek kezedet igéred..."	0
   Mária, e szókon igen megütközve,	0
   "Ki beszél itt kézről" vága gyorsan közbe,	0
   "Ki kérd ily tanácsot tőled, s ki emleget	0
   Gyáva nőhöz illő hitvány szerelmeket...?	0
   "Hallgasd végig előbb asszonyom" mond amaz,	0
   "És ne szaggasd félbe jó célú szavamat:	0
   Mondám, a vitéznek kezedet nyujthatod,	0
   Csakhogy a feltételt ilyenformán szabod:	0
   "»Jól van, ám legyen meg, birja hát a lovag	0
   Egy feltétel alatt szívemet s jobbomat:	0
   Ha esküt teszen hogy Ferdinánd királytol	0
   A szabadság ügyhöz - Rákóczihoz - pártol.«	0
   "Ezt, ha szerelmének nem a vár birtoka,	0
   Hanem személyed volt felingerlő oka,	0
   Megtenni éretted nem oly nagy áldozat,	0
   S te győztél, mert dicsőn nevelted pártodat.	0
   "Ellenben, asszonyom, ha nem fogadja el,	0
   Aljas haszonlesés vezérli, ott a jel!	0
   Akkor kitünik, hogy csábitó és csalárd,	0
   Akkor méltán lakol... érdemli a halált.	0
   "Így, a rágalmazó kaján világ előtt,	0
   Ha ő halált választ, te nem léssz felelős:	0
   Akár a bástyáról fővel levetteted,	0
   Akár kegyelmet adsz s szeliden bünteted."	0
   Elhallgatott Kádas. Nem felelt Mária,	0
   Szép arcát lehajtá fekvő karjaira;	0
   Tünődött sokáig, és mire felálla,	0
   Rózsát nyomott vérből fejér homlokára.	0
   Szóla most: "Hatalmas két erő küzd bennem:	0
   Lázad egész lényem férfi-járom ellen;	0
   Másrészt a közügyért élek s mindenáron	0
   Annak előmentét óhajtom, munkálom.	0
   "Szeretem egyéni szép szabadságomat;	0
   Tőle megfosztatnom... iszonyú gondolat!	0
   És minden bilincstől visszaborzad kezem,	0
   Mert csak hidegségét, csak súlyát érezem.	0
   "De midőn ama szent szabadság követel	0
   Tőlem áldozatot és választanom kell:	0
   Akkor... ha a közjót előmozdithatom,	0
   Keblemben az önző szívet megtagadom.	0
   "A lovag kezem közt. Fogsága, halála	0
   Ügyünknek bizonnyal szolgálna javára,	0
   Mert midőn nagyot veszt és gyengül az ellen,	0
   Nem lehet: a más fél hogy nagyot ne nyerjen.	0
   "De ha Veselényit pártom szent ügyének	0
   Buzgó és hatalmas bajnokul nyerém meg,	0
   Nem tettem-e így mind emberileg szebbet,	0
   Mind az ügyre nézve nyereségesebbet?	0
   "És ezért... nem másért... igen, csupán ezért	0
   Elszántam... férjemül fogadni a vezért;	0
   Szenvedni egymagam gyülölt bilincseket,	0
   Ha szabadnak látnám végre a nemzetet!	0
   "Most eredj s tudassad. Megállj... azt ne hazudd,	0
   Hogy erről valamit talán szivem is tud:	0
   Mert nem hő szerelem... oh! kinos áldozat	0
   Adja - szívemet nem - csak hideg jobbomat."	0
   Kádas eltávozék. Sietett az öreg,	0
   Szólítá asszonya, de nem hallotta meg;	0
   Vagy talán jól hallá, csak félt visszamenni,	0
   Hogy szavát megbánta s vissza fogja venni?	0
   Mária még egyet kiáltott utána.	0
   "Elment már!" sohajtott s tűköréhez álla	0
   Kalpagát fejéről egy szögletbe dobta,	0
   Hollószín fürteit körül leontotta.	0
   Hollószín fürtei amint leomlának,	0
   Elfödék páncélját karcsu derekának,	0
   Eltakartak mindent, ami csak férfias,	0
   Válltól csípejéig nem látszik semmi vas.	0
   Csak mellén tör elő, jobb és bal oldalon,	0
   Sötét fürtök közül egy-egy ezüst halom,	0
   Melyen a mécs fénye játszik enyelegve	0
   És hullámzik rajta, mintha az remegne.	0
   Vagy valóban remeg a szép hölgy kebele?	0
   S a hideg kemény érc, az is remeg vele?	0
   Mi az, ami bántja: borzadó félelem?	0
   Vagy sokáig szunnyadt, nem ismert szerelem?	0
   Érzi-e már szíve - amit szája tagad -	0
   A csiklándva metsző lelki fájdalmakat?	0
   Érzi-e a lángot, mely midőn áthatja,	0
   Fázlaló hevétől reszket minden tagja?	0
   Nem, mégse szerelem... lám nem hiszi ő sem,	0
   Hogy szerelme birna kelni oly erősen:	0
   Tán csak álmatlanság vett hatalmat testén,	0
   Amiatt lön rosszul, forró lázba esvén...	0
   Ellankadva dőlt le bársony pamlagára,	0
   Kádas visszajöttét rettegve és várva,	0
   Ki azalatt az éj visszhangját fölveré,	0
   Kopogván a lépcsőn le, a börtön felé.	0
   Hallá kopogását a vár nemes foglya,	0
   Aki négy fal között ült nagy-buslakodva;	0
   Háborús melléből sóhajok kelének:	0
   Kínai s átkai vészes szerelmének.	0
   Nem félt a haláltól: hányszor látta szembe?	0
   Hányszor ingerlé azt, ütközetre menve?	0
   Rabságát se' bánná, ha vére-szakadva,	0
   Kétségb'esett harcon jutott volna abba.	0
   De egy asszony által ekkép kijátszatni,	0
   Élni gúny alatt és bosszut nem állhatni,	0
   Szenvedélye tárgyát átokkal illetni,	0
   Vérét szomjuhozni - és mégis szeretni...	0
   Majd higgatag vérrel rágondolni végre	0
   A kemény vádlóra, a kötelességre,	0
   Látni ennek rémét, mint halálfőt, jelen,	0
   Melyet a gyalázat kínos fája terem...	0
   Kell-e még egyéb ok, hogy kétségbe essék!	0
   Égő szerelem és fagyos kötelesség:	0
   Az kigúnyoltatva, eldobva, megvetve;	0
   Ez fenyegetőleg ujjait zörgetve. -	0
   Megbirá nagy lelke a kemény ostromot,	0
   Megrendült alatta, de le mégsem rogyott;	0
   S most, amint erében lohadni kezd a vér,	0
   Szokott szilárdsága s nyúgalma visszatér.	0
   Helyzetét vizsgálja. Nem kétkedik semmit,	0
   Hogy hiv seregétől várnia nincsen mit;	0
   Sőt, amint eszébe jutnak rendeleti,	0
   Szégyenli azokat s keserűn neveti:	0
   Mintha meg lett volna verve kemény bortul,	0
   És most józanodnék zavaros mámorbul,	0
   És eszébe jutván egy-két dőre tette,	0
   Félne: hátha mégsem álomban követte.	0
   De ébren, józanul, miképen jöhetne	0
   Veselényi Ferenc oly balga ötletre:	0
   Ellenséges várban lövéssel adni jelt,	0
   S hinni hogy az őrség nem gyanít semmi cselt?	0
   Vagy, hát várhatá-e, hogy (amit meghagyott)	0
   Szabadítására jőnek a hadnagyok,	0
   S rögtön, egy rohammal beveszik a várat,	0
   Melynek vívásából őmaga kifáradt?	0
   Felkacagott erre, keserűn, hangosan;	0
   Érezé hogy sorsa egy nő kezében van;	0
   És amint füleit kopogás üté meg,	0
   Úgy képzelé, mintha gyilkosi jőnének.	0
   Most csikorgott a zár és kiöltött nyelve	0
   Kétszer visszapattant, nagy kulccsal tekerve:	0
   Megnyilt a vas ajtó, és aki belépett,	0
   Kádas Márton emigy kezdé a beszédet:	0
   "Úgy hiszem volt időd, uram nemes lovag,	0
   Jól szemügyre venni az uj szállásodat,	0
   Mely erős falával talán meggyőzhetett,	0
   Hogy kegyelemtől függ eljátszott életed.	0
   "De im, midőn épen kezében a halál,	0
   Nagylelkű asszonyom szabadságot ajánl,	0
   Jobbját azonfelül - ha a nemes vitéz	0
   Rákóczi s a vallás ügyéhez állni kész.	0
   "Ellenben, ha magad annyira felednéd,	0
   Hogy ezen feltételt így is visszavetnéd,	0
   Akkor... a szép hajnalt többé nem láthatod:	0
   Menyegzős ágy helyett választál vérpadot."	0
   Hallván e beszédet bajnok Veselényi,	0
   Szíve gyors örömnek már-már kezde nyilni;	0
   De midőn Kádas a feltételhez ére,	0
   Összekulcsolódék s visszahökkent vére.	0
   Végre felelt büszkén: "Szünjék meg" izeni	0
   "Asszonyod lelkemet tovább kisérteni,	0
   Mert nincsen előttem semmi drága - ollyan,	0
   Hogy hűségem árán is megvásároljam.	0
   "Tudja a grófné, hogy nem szabad éltemmel,	0
   Gyilkosságra talán vetemedni nem mer:	0
   De inkább választom a tőrt, vagy vérpadot,	0
   Mint akármi díjért ama gyalázatot."	0
   Kádas megütközék e kerek válaszon,	0
   Nem várta, hogy a hős oly hamar válasszon.	0
   "Kérj időt" unszolta "és határozz jobban:	0
   Lovag... minden késő, ha a mécs kilobban!"	0
   Így szól amaz kérve, de a hős nem felel,	0
   Csak megrázza fejét gazdag fürteivel,	0
   Nagy sötét szemeit a szólóra veti,	0
   Melyek égetését Kádas nem türheti.	0
   Megfordul tehát és a rabot elhagyja;	0
   Küzd a kulcs a zárral s fogát csikorgatja.	0
   Csörömpöl a vas rud a nehéz ajtókon,	0
   S elhal a kopogás messze folyosókon.	0
Negyedik szakasz	0
   Bethlen Istvánnénak éjjeli szobája	0
   Csendes, mintha volna halottak tanyája,	0
   Azt hinné az ember, nincs benne más élő	0
   Csak az ezüst mécs, mely függ mennyezetéről.	0
   Ott áll pedig Kádas, szemét lefüggesztve,	0
   Gondok között fonta karjait keresztbe:	0
   Gondjai szerzője a hatás lehetett,	0
   Mit a hozott válasz a szép özvegyre tett.	0
   Nem felelt az, foglya izenetét hallván,	0
   Ábrázata elhűlt: hideg lőn és halvány;	0
   Fölkelt a nyugágyról, de visszahanyatlék,	0
   S szótlanul fekszik fél dülésben ott még.	0
   Hímezett vánkosát arcára öleli,	0
   Keserves könnyével zokogja azt teli,	0
   Melyet önt szerelem, önt szégyen és harag,	0
   Kik most kebelében együtt viharzanak.	0
   Majd felszökik onnan. Lángol ábrázatja,	0
   Sűrü zápor könnye tüzét nem olthatja,	0
   - Sűrü zápor könnye még olaj e tűznek -	0
   Meg-megriad, mint kit kísértetek űznek.	0
   "Ezt kelle megérnem" kezdé kifakadtan,	0
   "Megérnem a szégyent, hogy jobbomat adjam.	0
   Legyőzve a makacs természetet bennem:	0
   És nyujtott kezemet vissza kelljen vennem!	0
   "Ha! rút, becstelen kéz, mely unszolva sem kell,	0
   Miért nem vágtak el... miért nem dobtak el...	0
   Miért nem születtél nyomorú bénának:	0
   Hadd okoznál undort: így nem gyaláznának.	0
   "Azt gondolám, kincs vagy - hiu egy gondolat!	0
   Mint nagy drágaságot őrzém birtokodat;	0
   Epedve tekintett rád a férfi sereg:	0
   Te hívem maradtál, s büszke voltam veled!	0
   "Mit nem adtak volna - nem áldoztak volna	0
   Egy szem-intésemre, egy biztató szómra:	0
   Éltet, becsületet, örök idvességet:	0
   Mindent rajtad kivül... hogy birjanak téged.	0
   "És ím...! ez a büszke, ez a gőgös, kevély!	0
   Még véleményt: egy szót, egy semmit sem cserél!	0
   S midőn engem és a szabadság zászlaját	0
   Együtt ölelhetne, inkább választ halált.	0
   "Halált...! mi a halál, ha ismernem szabad?	0
   Ismerni szeretném új vetélytársamat:	0
   Mint ama tükörben, szebb-e képe mása?	0
   S én rútabb vagyok, mint ösztövér csontváza?	0
   "Tudja-é a dölyfös fogoly, mi a halál?	0
   Képzeli-e fagyos ölét, mely rája vár?	0
   Nem borzad-e vissza, nem fázik-e vére,	0
   Nem vágy melegebb kar hév ölelésére?	0
   "Hah! tudja-e mi az: ott állani, szembe,	0
   Fegyvert sem emelni önnön védelemre,	0
   Zúgó füleiben hallgatni az eret;	0
   Mint háborus örvényt szédült feje felett?...	0
   "Egyszer: »suh...« az érnek szétpattan a medre,	0
   Kiront a piros vér, tóvá kerekedve;	0
   De míg az utolsó csepp vér is elakad,	0
   Szenved... ki mondja meg, miféle kínokat?	0
   "Képzelted-e, ember, mily szörnyű a halál,	0
   Hogy azt jegyezéd el, midőn választhatál?	0
   Nincsenek reményid, melyek elhervadnak?	0
   Nincsenek gyermekid, kik árván maradnak?" -	0
   - "Hadd lássa közelrül" szünet mulva kezdi	0
   "Amint váz karjait felé kiterjeszti,	0
   Hadd érezze arcán hideg fúvallatát,	0
   Mely egyet lehell még s... az ember nincs tovább.	0
   "Kádas! a fekete szobába vérpadot!	0
   Ha kész... közel leszek s uj rendelést adok.	0
   Ne állj meg, ne nézz rám: miért vagy oly halvány?	0
   Vígadni akarok kérőm lakodalmán!"	0
   Megfogadta Kádas s ahhoz láta tüstént,	0
   Nem mintha örűlne Veselényi vesztén;	0
   De nem is fél attól, mert nem hiszi soha,	0
   Hogy pártért szerelmet áldozzon asszonya.	0
   Azt ohajtá csak a pártjához hű öreg,	0
   Hogy véleményét a bajnok cserélje meg:	0
   És most e céljához jó eszközi vannak:	0
   Nem a halál, hanem félelmei annak.	0
   Mária sebesen járt körül ezalatt;	0
   Szeme véletlenül egy tükrén megakadt,	0
   Hirtelen megálla, mintegy felijedve,	0
   S monda, képmására mérges szemet vetve:	0
   "Ez hát az a kép, mit szépnek tart a világ?	0
   Melyet, mint egy csudát, kikürtöl és kiált?	0
   Ez hát az a termet - e nyúlánk, pongyola -	0
   Mit tőlem irígyel félország asszonya?	0
   "Rúttá tesz a páncél... nehéz is: levetem.	0
   Benne oly férfias, zordon a termetem,	0
   Oly visszataszító... hideg, mint a halál:	0
   Ily nőtül a férfi iszonyodik talán."	0
   Csengetett azonban, háromszor keményen,	0
   Mert a szobahölgyek már aludtak mélyen;	0
   Titkába nem akart beavatni nőket,	0
   Azért este mindjárt elküldötte őket.	0
   "Így látott a bajnok" folytatá gerjedten,	0
   "Karcsu derekamat páncéllal öveztem.	0
   Rút sisak borítá szép hajfürteimet,	0
   Elfödé homlokom és képemből kivett.	0
   "Hadd lásson egyszer még. Hadd lásson engemet	0
   Amikor magam is hiszem szépségemet:	0
   Gazdag öltözetben, mely ékszertül ragyog,	0
   Melyben én a hölgyek királynéja vagyok.	0
   "Ha! mily élvezet lesz... majd midőn a vitéz	0
   A halál szemébe összeroskadva néz.	0
   Széttekint segélyért s csak a bakót látja,	0
   Mint villog kezében irgalmatlan bárdja;	0
   "Majd, midőn kezeit ég felé emeli,	0
   De az imádságnak egy szavát sem leli,	0
   Ajka értelmetlen zagyvalékot rebeg.	0
   Szólítja gyermekit, de nem láthatja meg:	0
   "Ah! mily élvezet lesz akkor megjelennem,	0
   Új menyasszonyának nyoszolyója lennem:	0
   Hadd érezze szíve, összehasonlítván,	0
   Mit nyert a halálban, és mit veszte bennem.	0
   "S majd midőn lelkének elnyomott lángjai	0
   Önmegátkozásban fognak kirontani -	0
   És az élet sem kell, ha nem nyer szerelmet:	0
   Akkor dobni gúnnyal a hideg kegyelmet."	0
   Most közelgni hallván felrettent hölgyeit,	0
   Árnyékba fordítá kisírott szemeit,	0
   Mert nem akará, hogy megsejtsék a nyomot,	0
   Dúló könnyek árja melyet arcán hagyott.	0
   Páncéla kapcsait velök megoldatá,	0
   Legszebb kösöntyűit, ékszerét hozatá,	0
   Köntöst válogatott, s öltözék gazdagon,	0
   Hogy hódítást tegyen mindjárt... a vérpadon.	0
   A vérpad fennáll már. Egyszerű valami,	0
   Melyről semmi szörnyűt nem lehet mondani:	0
   Négyszegű pad, egypár lépcsőig emelve,	0
   Lépcseit és magát födi vérszin kelme.	0
   Rajta áll a bakó, némán és mereven,	0
   Mintha nem is volna érző és eleven;	0
   Olyan ottálltában, mint egy vérbe mártott	0
   Kőszobor, mely visel hosszu fényes bárdot.	0
   A teremnek fala merevül fekete:	0
   Sötétebb időknek munkája lehete,	0
   Mikor mintegy házi szükségnek tartatott,	0
   S ily célokra, mint ma, többször használtatott.	0
   Ajtaja kettő van: közepen és balra,	0
   Emennek ablaka fátyollal takarva,	0
   Amaz kettős ajtó, a folyosóra ki, -	0
   Keményen csukódvák egymáshoz ajaki.	0
   Nyilnak most. A bakó megmoccan és figyel,	0
   Arra tekint apró fényes szemeivel,	0
   Látja jőni Kádas megett a bajnokot,	0
   Kit hat erős szolga fegyver közé fogott.	0
   A hős arca nyugott, léptei szilárdak	0
   Legrövidebb útján a szörnyű halálnak,	0
   Viselete komoly, elszántsága erős,	0
   Mely a félelemmel távol sem ismerős.	0
   És ha választani jőne egy idegen:	0
   Melyik ezek közzül aki halni megyen,	0
   Változékony arcról vetve hozzá, talán	0
   A bakót magát is inkább választaná.	0
   Midőn a kis csapat a vesztőpadig ért,	0
   Kádas megszólítá kérőleg a vezért:	0
   "Ím, látod a pallost; ez nem játék, lovag;	0
   Ne erőszakold ki tőlünk halálodat.	0
   "Még nem volna késő; nem kerül egyébbe:	0
   Egy ajkmoccanásba, egy hitvány igébe,	0
   Hogy élet, szabadság, hatalom, szerelem -	0
   Nagyobbá mint valál s boldogabbá tegyen.	0
   "Hisz' szabadságodnak van-e illőbb ára	0
   Mint a szabadságnak kelned oltalmára?	0
   Miért még akkor is ez árt sokallanod,	0
   Ha Szécsi Máriát fölöslegül kapod?	0
   "És vajon e hölgyet mikép győzheted meg	0
   Tiszta szándokárul ajánlt szerelmednek,	0
   Ha az áldozattal ekkép fösvénykedel,	0
   Midőn nem bűnre készt, sőt erényt követel?	0
   "Bizony, hidd el nékem, kiomolhat véred,	0
   S asszu hamvaidból kihalhat a féreg,	0
   Mégsem hiszi ő, hogy e vakmerő tettet	0
   Nem váráért, hanem szerelemből tetted."	0
   Mondott volna Kádas akármit egyebet,	0
   Veselényi szívén nem vágna uj sebet,	0
   Sebjei, amelyek előbb fakadának,	0
   El vannak zsibbadva, és többé nem fájnak.	0
   Megszokta volt immár a halálnak képét,	0
   Kezde lassan-lassan kötni vele békét;	0
   Sőt, mint rossz számoló tévedésből a kárt,	0
   Nyereségnek kezdte számítni a halált.	0
   Minek éljen? ugymond, mi öröme benne?	0
   Élete ezentúl csak gyalázat lenne;	0
   És a szabadsággal, nyerne bár, mit érne?	0
   Csúfos hadi törvényt vonnának fejére.	0
   Így - midőn hűségét halállal pecsétli,	0
   Annak tisztaságát a világ nem kétli,	0
   Legnagyobb vétkéül vak szerelmét rója,	0
   Hogy oly könnyen hajlott az asszonyi szóra.	0
   Sőt szerelme - oh szív csudás önzései! -	0
   Édes bosszut hitt a halálban rejleni:	0
   Méreg-édes bosszut, hogy, ha neki vége,	0
   Gyötri majd a hölgyet kisértő emléke.	0
   Ily gondolatokból veve nyugasztalást	0
   És ilyen alakban szokta meg a halált;	0
   De száz rémarca van e rút szörnyetegnek:	0
   Mást mutat, ha egytől a szív nem ijed meg.	0
   Iszonyúvá lön most, Kádas szavaira.	0
   Tehát mégsem hinné szerelmét Mária?	0
   Hát csak rajtavesztett kalandornak veszi,	0
   Ki mindezt csupán a vár fejébe teszi?	0
   Ím meghal, anélkül, hogy akiért elvész,	0
   Hígye, méltányolja, tisztelje szerelmét!	0
   Oda lesz, mint olyan levélnek írati,	0
   Melyet olvasatlan éget el valaki!	0
   És meghal anélkül, hogy legördült feje	0
   A kegyetlen nőben szerelmet költene,	0
   Szerelmet, mely annak, halál órájaig,	0
   Bosszút teremjen: a megbánás kínjait.	0
   De mit tegyen hát most? megszegje a hitet,	0
   Melyet zászlajának hűségére letett?	0
   Elfogadja ez egy gyalázatos útat,	0
   Melyen szerelmének céljához eljuthat? -	0
   E gondolat kellett, hogy csüggedő lelke	0
   Nagyságát, erejét ujfent visszanyerje;	0
   Arca elszántságot öltözék magára...	0
   Rendületlen hágott a vérnek padára.	0
   Szóla ott, bal kezét megfeszítve mellén,	0
   S jobbját ünnepéllyel ég felé emelvén:	0
   "Bizonyságom Isten, aki ottfenn lakik,	0
   Mily igen szerettem... amaz egy valakit.	0
   "De ha nem elégli amit eddig tettem,	0
   Ha kevésli amit zálogul vetettem:	0
   Szép szabadságomat, reménydús éltemet -	0
   S áldozatul kéri ép becsűletemet:	0
   "Úgy, bár jogtalanul vett is rajtam erőt,	0
   - Miért tiltakozom Isten s világ előtt -	0
   Áldozatul inkább életemet adom...	0
   Mely szerelme nélkül úgyis rideg, vadon."	0
   Azzal térdre hullva könyörög magában,	0
   Istennek ajánlja lelkét egy fohászban;	0
   - Méltóság van arcán, nyugott, lelkigható -	0
   És szól erős hangon: "Most vágj, ha mersz, bakó."	0
   De a bakó nem vág... bámul meglepetve:	0
   Suhogó selyemben hölgyalak siet be,	0
   Melyen a legtisztább, a legszebb nőiség	0
   Királyilag űli diadalünnepét.	0
   Szenvedély-ragadtan siet a vérpadra,	0
   Megáll a hős előtt, és szól kezet adva:	0
   "Vitéz, vedd jobbomat... csudát tesz erényed:	0
   Pártomat elhagyom, hogy kövessek férjet."	0
   Veselényi fölnéz, hallja e szavakat,	0
   Szeme, szíve, vére, elméje elakad,	0
   Remegő kezében érzi a hő kezet:	0
   Összefoly lelkében remény, emlékezet.	0
   Megtapintja fejét, mintegy kételkedve,	0
   Hogy élő embernek ily álma lehetne:	0
   Hát majd, ha föleszmél hogy való amit lát,	0
   Megbirja-e szíve üdvének rohamát?	0
   Nem birta volna meg földi gyarló kebel,	0
   Hogy ily boldog legyen s mégse repedjen el,	0
   Mégse váljon mennye küszöbén semmivé,	0
   Csak az oly erős, mint a Veselényié.	0
   Eldobá a multat kínzó álom gyanánt	0
   A valóért, melyet a jelenben talált,	0
   S gyötrelme feloszlott e pár feddő szóba:	0
   "Oh Mária, miért e kegyetlen próba!"	0
   A hölgy elpirult a feddő szemek előtt,	0
   Mosolygva emelte föl a térdepelőt:	0
   Fölkelt Veselényi, a délceg levente,	0
   S tündöklő aráját szívéhez ölelte. -	0
   Nem esett inyére az öreg Mártonnak,	0
   Hogy a dolgok itten ilyeténkép folynak,	0
   Bosszusan vakarta üstökének helyét,	0
   Köszörülte torkát és csóválta fejét.	0
   Végre nem állhatta hogy ki ne fakadjon:	0
   "Asszonyom" zsémbele, "ez igen jól vagyon,	0
   Igen szépen vagyon, én megnyugszom benne,	0
   Ha nem nyugonnám is, tudom egyre menne.	0
   "De talán jó volna megkérdeznéd elébb:	0
   Ha belé egyez-e Muránybeli nép,	0
   Hogy a várt, melyet ők védnek, más kézre add	0
   S vele ráadásul őket mint juhokat.	0
   "Mert, bár tied a vár, az őrség is tiéd,	0
   De Rákóczi birja a katonák szivét:	0
   Csak egy lázasztó kell... aztán ki bir velek?	0
   Isten óhat ugyan, de én nem felelek."	0
   Szóla és megindult, távozni akarván,	0
   Hanem Veselényi megragadta karján:	0
   "Itt maradsz," mennydörgé, "te itt fogsz maradni,	0
   A többi nép alszik, nem ér rá lázadni.	0
   "Hűséges szolgáid ezek itt, asszonyom...?	0
   Mint ura e várnak, nektek parancsolom,	0
   Fegyver közzé mindjárt e vén árulóval	0
   S le kell vágni, ha zajt ütne csak egy szóval.	0
   "Addsza kardod, öreg, arra szükségem lesz:	0
   Vissza kell sietnem váró seregemhez;	0
   Jó erős a hágcsó: ha megbirt engemet,	0
   Mért ne birna meg egy csapat emberemet."	0
   Mária csudálva nézett jegyesére;	0
   De bezzeg kihült a szegény Kádas vére,	0
   Kit a hajduk s bakó, mint hiv új cselédek,	0
   Fegyver alá venni legott sietének.	0
   Nem birta megoldni a kard szíjazatját,	0
   Rajta járt a keze, mégsem lelte csatját,	0
   Megtalálta végre, búsan kipeckelé	0
   S fanyalogva nyujtá Veselényi felé.	0
   De az másra figyelt: hirtelen valami	0
   Lábak topogása kezde hallatszani:	0
   Megnyilt a nagy ajtó és rajta bejöttek	0
   Solymosi, Vadászi, Gábor Pál és többek.	0
   A derék Solymosi bosszut állva vetett	0
   A vezérre győztes, büszke tekintetet:	0
   "Uram vezér, téged szabadítni jövénk:	0
   Jer velünk, szabad vagy, a vár pedig miénk."	0
   Veselényi alig mert hinni szemének	0
   Amint hű vitézi begyülekezének;	0
   Meglepetve kérdé: az égből estek-e,	0
   Vagy honnan teremtek ily váratlan ide?	0
   "Nem az égből estünk" vén Solymosi felel,	0
   "Inkább mély pokolbul vergődtünk ide fel...	0
   Ámbár, amint sejtem, már szükségtelenül.	0
   De hisz elbeszélnem semmibe sem kerül.	0
   "Nem sokat ér, ha vén, ez az emberféle,	0
   Másnak és magának van csupán terhére,	0
   Sokat fekszik, mégis keveset alhatik, -	0
   Tán, mivel majd ráér az itéletnapig.	0
   "Kehel-kahol mindig; itt is fáj, ott is fáj,	0
   Hol egyik, hol másik nyilallás kezdi rá,	0
   Sebje, amit egész éltében felszedett,	0
   Meg-meg újul, mint a fájós emlékezet.	0
   "Az álom szép leány; a vén nem kell neki,	0
   Irtózva fut tőle, hiába kergeti:	0
   Ellenben az ifjat ölébe fogadja,	0
   S arcát símogatván szépen elaltatja.	0
   "Rajtam is ugy történt. Vén szemem, hiába	0
   Hogy oly sokat nézett élte világába,	0
   Nem akart alunni tegnap egy mákszemnyit,	0
   Soká nézte fájva a fekete semmit.	0
   "Fölkelék tehát és mentem a mezőre,	0
   Ott vártam az álmot egy part megé dőlve,	0
   Láttalak, vezér, a vár felé sietni,	0
   Unatkoztam úgyis, kedvem jött követni.	0
   "Messziről kisérlek, fel a várig épen;	0
   Hallom a siket zajt a rés közelében;	0
   Gondolám: vigan megy ottfenn a lakoma!	0
   De az ördög benne a násznagy, a koma.	0
   "Inam szakadtában sietek lefelé:	0
   Vadászit az Isten útamba rendelé,	0
   Így s így van a dolog, elbeszélem neki:	0
   »Megmondtam« kiált ő, »hogy most nyakát szegi!«	0
   »De, bajtárs, az idő,« mondok, »igen drága,	0
   Egy pillanat is sok a sopánkodásra,	0
   Ott a kötélhágcsó, készen vár bennünket...	0
   Vagy rabbá hagyjuk-e lenni vezérünket?«	0
   "Azonnal Feketét küldjük siettébe:	0
   Vezesse hadunkat fel, a vár elébe;	0
   Kis csapatunk pedig némán indul, halad,	0
   Mint fellegek árnya, mely a mezőn szalad.	0
   "Csakhamar rálelünk a kötélhágcsóra,	0
   Feljutunk a hosszu régi folyosóra,	0
   Ott bevárjuk egymást és nyugodva késünk,	0
   Míg lecsillapodik fáradt pihegésünk.	0
   "Most hol keressünk fel - az volt a bökkenő -	0
   Hogy zajt, verekedést ne idézzünk elő?	0
   Lármát kiált az őr, ez éji vészkakas:	0
   Kibúnak a baglyok, s fogva marad a sas.	0
   "A kakasnak kell hát előbb szegni nyakát,	0
   Hogy ne háborítsa a csendes éjszakát;	0
   Titkon elfoglalni minden őrhelyeket,	0
   Fegyver alá venni az őr vitézeket.	0
   "Úgy lett: az őröknek elnémúla nyelve,	0
   Megnémítá azt a halálnak félelme.	0
   És most nagy fordítást tenne e kis csapat...	0
   - De, sejtem, nagyobbat tettél, uram, magad."	0
   Nem várta a hős, hogy végződjék a beszéd,	0
   Megrázta erősen az ősz bajnok kezét,	0
   A jobbot; - szabadon lévén pedig a bal,	0
   Letörlé az öreg hév könnyeit avval.	0
   Ekkor Veselényi, a vitézek felé	0
   Nyájasan fordulva, szavát fölemelé:	0
   "Bajtársak! a hajnal, mely imé ott derül,	0
   Emlékezetes lesz Murány hőseirül.	0
   "Tettetek dicső, de én is követelem	0
   Hogy babérotokat megosszátok velem:	0
   Ki ily erősségnek lettem hódítója,	0
   Mikép...? Isten annak a megmondhatója."	0
   Szóla, s elhagyandó a rémség tanyáját;	0
   Jobb karjára fűzte mosolygó aráját:	0
   Megnyilt minden lélek, megnyilt minden ajak,	0
   S a szép párnak öröm-éljent riadtanak.	0
   Csak az öreg Kádas, csak ő áll ott félre,	0
   Nézvén szomorúan a nemes vezérre,	0
   Ott tartá, leoldva, fegyverét kezében	0
   S mindenféle dolgot forgatott eszében.	0
   "Uram, ha már igy van" megszólala végre,	0
   "Hagyd ez ócska vasat felkötnöm helyére;	0
   Már kopott: de van még belőle valami,	0
   Hűségem irántad megbizonyítani."	0
   "Kösd fel" mond a vezér, vállát veregetve.	0
   "Kösd fel, öreg," monda Mária nevetve,	0
   "Most legyőzeténk, de csak azért hódolunk,	0
   Hogy biztosabb legyen egykor diadalunk."	0
   Távoztak. Lenn pedig megperdűl a dobszó,	0
   Harsog hahotával a réz tárogató,	0
   Felriad az őrség... markában fegyvere:	0
   De nem viaskodni, hódolni jön vele.	0
   És mire a napnak felkelő sugára	0
   Röptében pihenni száll magas Murányra,	0
   Csattogó zászlókat, mint győzelmi jelet,	0
   Lobogtat a hűs szél a nyilt kapuk felett.	0
   Pénteki nap lévén mely reájok viradt,	0
   Nem ültek menyegzőt e baljós nap miatt.	0
   Murányt Veselényi két éjen, két napon	0
   Megrakta Fülekről éléssel gazdagon.	0
   Harmadnap a völgyet hadsereg telé be:	0
   Rákóczi zászlai, Illyésházi népe,	0
   Fenn mozsarak zúgtak s tomboló vitézek	0
   Termetes kupákkal leköszöngetének.	0
   Néz föl Illyésházi, fölnéz keseredve,	0
   Nem jön az áldomást elfogadni kedve:	0
   Mély völgyén Muránynak, mint tolvaj, elhalad,	0
   Meg sem áll hadával, a büszke vár alatt.	0
   ^[1] Gyöngyösi szavai. A. J.	0
   ^[2] Bösény: lantorna. Hártya, mit üvege gyanánt használtak:	0
   ablakhoz, lámpához. A. J.	0
A NAGYIDAI CIGÁNYOK	0
   Hősköltemény négy énekben	0
Első ének	0
   Foglalat	0
   Vár szorult védelme, Vajda fényes terve,	0
   Cigányok gyűlése, Harci zendülése.	0
   Csóri eszes volta, Hősök többi dolga,	0
   Ez ének rendében Le van írva szépen.	0
   Egyszer volt özönviz, mióta a világ;	0
   Egyszer nyit, száz évben, az áloe-virág;	0
   Egyszer esett, mondják, kutyavásár Budán:	0
   Egyszer a hős dádék romlása Nagy-Idán.	0
   Múzsa, te, ki nem jársz idres-bodros konttyal,	0
   Vézna bőrödet sem fested bécsironggyal -	0
   De piros, de pozsgás napégette arcod:	0
   Te segíts, méltóan elzengnem e harcot!	0
   Add rívó hegedű búgását dalomnak,	0
   Cincegő zengésit húros cimbalomnak,	0
   Klarinétok füttyét, dobok dobbanását,	0
   Harsány trombitákkal összeroppanását.	0
   Önts szájamba édes, hatalmas éneket,	0
   Mellyel örökítsem választott népedet;	0
   Míg a magyar nóta daliáit zengem:	0
   Parlagok múzsája! cserbe ne hagyj engem. -	0
   Írtanak ezerben, ötszáz ötvenhatban,	0
   Pártosság magyar közt vala szép divatban;	0
   Nagy-Idát Perényi birta, egyik párton;	0
   Kapitány a várban jó Gerendi Márton.	0
   Kapitány a rangja, de lehetne káplár,	0
   Mert alighogy tíz-husz alattvalót számlál;	0
   Hanemha betudjuk egy-egy emberszámba,	0
   Ami ráadás volt gyülevész cigányba'.	0
   Miért be ne tudnók s miért be ne vennők?	0
   Eddig is a várat ki védte, ha nem ők?	0
   Töri az ellenség, már tizenhét napja,	0
   Mérgében a nyelvét hiába harapja.	0
   És harapná, bizony, isten tudja meddig,	0
   Ha az ennivaló el nem fogyna keddig;	0
   Ezt a bölcs Gerendi látta még szombaton,	0
   Hogy próféta lett vón' pedig, nem mondhatom.	0
   Hívatá azértan cigányok vajdáját,	0
   Ledicsérte rútul az egész fajtáját,	0
   Aztán így szóla bizodalmas hanggal:	0
   "Bölcs, vitéz, nagy férfi, fejedelmi ranggal!	0
   "Jól tudod, hogy e vár minden baja, gondja	0
   Egyedül erőtlen vállaimat nyomja:	0
   De sok, ami hogy sok, több mint elegendő:	0
   Nem bír annyi terhet egy szamár, mint kettő.	0
   "Több ész többet talál, nem hiába mondják.	0
   Ím azér' rád bízom a vár fele gondját:	0
   Társam vagy: ne a kulcs! hordjad és viseljed;	0
   Töltsd be énutánam a második helyet.	0
   "Hanem esküdjél meg - tartsd fel három ujjod -	0
   Közös titkainkat hogy el nem árulod:	0
   Mondjad »isten« szóval: téged ugy segéljen...	0
   (Mondá Csóri vajda: őtet úgy segéljen).	0
   "Tudd meg azért: vagyon az élelmünk fogytán,	0
   Sőt, ha nem kiméljük, holnap is elfogy tán:	0
   Azontul?... nézhetjük a csillagos eget,	0
   Azontul keserves éhhalál fenyeget.	0
   "Én hát ma (de titok: jól szivedre kötöm)	0
   Kevés magyarimmal a várból kiszököm,	0
   S holnap éjjel bőven hozok eleséget:	0
   Igy teszem luddá a botor ellenséget.	0
   "Te pedig, barátom, míg távol leendek;	0
   Válj becsületére híres nemzetednek;	0
   Kitörést ne próbálj... a nagy világér' se!	0
   De légy ember, ahol ember kell a résre."	0
   Így beszélt Gerendi. A fővajda pedig	0
   Azt gondolta elébb, hogy csak ingerkedik:	0
   De mikor bevette a várnagyi hitet,	0
   Pislogó szemével hunyoritva intett.	0
   Megfeszült örömtől mind a kilenc bőre,	0
   Dicsősége majdnem kihízott belőle;	0
   Hanem ott ült - fedve harcsabajuszátul -	0
   Egy kicsi ravaszság, szája végin, hátul.	0
   És felelt ekképen: "Vitéz kapitányom!	0
   Nem is utolsó nép ez az én cigányom:	0
   Tűz van bennök, uram, hogy szinte süt, ragyog...	0
   Én pedig - vajdának épen illő vagyok.	0
   "Csak ide kell bízni Puk Mihály uramat:	0
   Megkeserűli, ha bizgatja váramat!	0
   Bátran mehetsz, pajtás, itt a vitéz sereg;	0
   Mehetsz bátran, fiam, itthon lesz az öreg."	0
   Így szólt; és komolyan, mint vajdához illik,	0
   Nyujtotta kezét, a jobbot tudniillik,	0
   Vontatva, begyesen, fejedelem módra,	0
   Mintha nagy pártfogó nyujtaná kéz-csókra.	0
   Most az Éj fölvette tolvajköpenyegét,	0
   Eltakarván azzal pitykés öltözetét;	0
   Várban a magyarság készül titkos útra;	0
   Esze ágában sincs visszatérni újra.	0
   Alighogy a várból a magyar katonák	0
   Egy rejtett-kijárón lábukat kivonák:	0
   Népét Csóri vajda feljáratta rendbe';	0
   Gyűlést hirdetett a legnagyobb terembe.	0
   Volt a szép rokonság hetven sátoralja:	0
   Mindenikből egyet hívatott a vajda,	0
   Mindenik sátorból a legvénebbiket,	0
   Amennyibe' nem volt csupa vak, vagy siket.	0
   Hamar a cigányok kezdenek begyűlni,	0
   Csóri vajda körül tanács-széket űlni:	0
   Büszke faj! nemes faj! - Ha elsorolhatnám	0
   Őket illően, egy vak lóért nem adnám.	0
   Jött elébb Akasztó, hórihorgas cigány,	0
   Nem volt ily kovács több, sem Nagy- sem Kis-Idán;	0
   Fejjel haladá meg a többit Akasztó:	0
   Hátha még nem volna görbe, mint egy patkó.	0
   Jött azután Nyúlláb, meg a kancsi Degesz:	0
   Mindenik iszkábál, hasadt teknőt szegez;	0
   Vékonypénzü Nyúlláb szőrös mivoltától -	0
   Vette nevét Degesz domború hasától.	0
   Csakhamar követte Vigyori és Kolop:	0
   Ahol e kettő jár, jól megy ám a dolog!	0
   Vasfűvel kinyitnak minden zárat, békót, -	0
   Az anyja hasából kilopnák a csikót.	0
   Nemkülönben Gyügyü, - Gyügyü, kinek párja	0
   Messze földön nem volt tapasztó munkára;	0
   Nyeszegi a rostás; Pityke, a rézmíves,	0
   Henye férfiú, kit úgy csúfolnak: Híves.	0
   Egyszersmind betámaszt félszemű Toportyán,	0
   Ő, kit Éva szűle Hernád vize partján,	0
   Göndörhaju Éva, - nem bizonyos, kitől:	0
   Talán a hajdankor pogány istenitől.	0
   Nézd el immár Bugyit és vitézlő Kákát!	0
   Ennek a mentéjét, annak a nadrágát:	0
   Téglaszín a nadrág, és a mente kéken	0
   Rugta el a sujtást, valamikor - régen.	0
   Jő Habók, Irhával, s Diridongó hátul,	0
   Ki huszonegy rajkót nemze Dundijátul;	0
   Apja, anyja is él, - nagyapja, nagyanyja:	0
   Mind együtt lakozván, nősténye és kanja.	0
   Múzsa nekem mondd el: hány szekér és hány ló	0
   Az, miből parancsol vitéz Diridongó? -	0
   Szekér ugyan kettő, s egy kopott taliga;	0
   Ló három, szilajok, valamint a csiga.	0
   Ne feledjük immár Süsüt, aki szépen	0
   Tud vésni betűket, címert a pecséten:	0
   Címerbe oroszlánt három-négy farkúnak,	0
   Metszi a p betűt, megfordítva, q-nak.	0
   Ezután belépett a híres Juhgége,	0
   Ennek a hegedű tanult mestersége:	0
   Vele jött a bőgős, aki sántit hajszra,	0
   Himlőhelyes arcu, bádog szemü Kajsza.	0
   Láttad-é tavasszal, de mikor még hó van,	0
   Szemétdomb körűl a havat olvadóban?	0
   Itt kibarnul a domb, fehér még amoda:	0
   Ilyen ősz hajával a tisztes Laboda.	0
   Laboda, ki ellát messzi jövendőbe,	0
   Az elásott kincset megleli a földbe -	0
   (Legalább azt, amit maga elásatott)	0
   S tudja hogy ütni fog, ki emel rá botot.	0
   Érdemes továbbá emlitésre Hubi;	0
   Ennek tudománya sem volt mindennapi:	0
   Mert nincs oly pipaszár széles e világon,	0
   Melyhez ő szurkáló-vasat ne csináljon.	0
   Ott van Csucsuj, akit egy időben Mokra	0
   Téglavető szűrün hítt kemény birokra:	0
   De úgy vágta Mokrát Csucsuj a homokra,	0
   Hogy azóta mindig arról kódul Mokra.	0
   Jő Csimaz, kit hajdan értek lólopáson.	0
   "Nem loptam, felelé, követem alásson.	0
   Keskeny úton fekütt, hol menni akartam -	0
   Bizony sosem esett ilyen csufság rajtam.	0
   "Hátul mennék: de rug; elől mennék: harap;	0
   Átugrani könnyebb, sokkal is hamarabb;	0
   Ugranám: felpattan... a hátára estem...	0
   Jó, hogy elfogátok, áldjon meg az Isten!"	0
   De leírni őket vajh! ki győzné sorra?	0
   Dicsőségök nem fér a papirosomra:	0
   Nohát nem is bántom. - Lássuk már a gyűlést.	0
   Mivel Csóri vajda megnyitá az űlést.	0
   "Urak és urfiak?" szavát így kezdé meg,	0
   "Válogatott cigány férfiak, legények!	0
   S valaki jelen van, az egész rokonság!	0
   Amér' összegyültünk, fele sem bolondság.	0
   "Legelébb halljátok (de csak négy szem között):	0
   Magyar nép ma este a várból kiszökött...	0
   Nem baj! még szerencse! megmondom az okát -	0
   Addig minden ember tűrtőztesse magát.	0
   "Régi híres nemzet cigányok nemzete,	0
   Sötét ó világban vész el eredete;	0
   Azt mondják, Faraó lett vón' első vajda:	0
   De ma is civódnak a tudósok rajta.	0
   "Akar innen, akar onnan kerültünk is,	0
   Akar - ha mindjárt az égből cseppentünk is:	0
   Dicső nép vagyunk mi, annyi már szentvaló;	0
   Csak az irigyünk sok, hordja el a manó.	0
   "Holmi esküttfélék, sőt falusi bírák,	0
   Szép szabadságunkat nagyon körülnyírák;	0
   Elfajít, elszéleszt a vármegye végre:	0
   Mint valami retket, plántál faluvégre.	0
   "Hagyjuk-e, tűrjük-e, véreim, cigányok,	0
   Hogy erőt vegyenek ezek a zsiványok?	0
   Eltöröljék a föld színéről fajunkat,	0
   Kordovány bőrünket, fekete hajunkat?	0
   "Van-e a világon vitézségre párunk?	0
   Lett vón' alkalom csak egyszer megpróbálnunk!	0
   Aztán meg, nagy átok e szép ivadékon,	0
   Hogy az egyetértés közte igen vékony.	0
   "Tartsunk össze, urak! most, urak, vagy soha!	0
   Itt a jó alkalom; hí a nemzet java. -	0
   S miután ez a vár nekünk esett ingyen:	0
   Neve is ezentul Csórivára légyen."	0
   Most a nemzeti gőg kitöre nagy zajjal,	0
   Mint dugóját a szesz kiüti robajjal.	0
   Tetszett Csórinak, hogy a beszéde tetszik,	0
   Folytatá azértan, amint következik:	0
   "Először is tehát ez a végzés márma:	0
   Nem bocsátjuk többé a magyart a várba.	0
   De magunk kezére folytatván a harcot,	0
   Széjjelverjük innét holnap a labancot.	0
   "Másodszor: miután a ránkjövő héttel	0
   Be fog következni az uj vajda-tétel,	0
   E fő hivatalra oly férfiut híván,	0
   Akit a mi lelkünk iszonyúan kíván:	0
   "Örökös fejünkké tesszük Csóri vajdát,	0
   Ki Cigányországnak megveti alapját,	0
   Összegyüjtve itten, a régi Nagy-Idán,	0
   Mindazt, aki vitéz, mindazt, aki cigány.	0
   "Harmadszor...." de tovább nem mondhatta Csóri,	0
   Mert iszonyu lármát kezdtek hallgatói:	0
   Többen ezt kiálták: jól van! helyes! éljen!	0
   Sokan ezt: halljunk szót! más is hadd beszéljen!	0
   Főképp Diridongó, jeles helyre állván,	0
   Tátoga erősen valamit a kályhán,	0
   Képe sötétveres, nyaka, szeme dagad,	0
   Csillapodván a zaj, monda ily szavakat:	0
   "Nem hagyom halálig csak azér' se hagyom!	0
   Csórinál miköztünk emberebb is vagyon;	0
   Nem kell Csóri, nem kell! van különb legény is	0
   Főfő vajdaságra... akar ehol én is!"	0
   Igy beszélt a kályhán. De Akasztó fogja	0
   És lerántja onnét a lábánál fogva;	0
   Hős Akasztót Irha fejbeüté hátul	0
   Hcgy csak elnyujtózott, messze a padkátul.	0
   Nyolcan vagy kilencen most körülcsipkedték -	0
   Kicsibe, hogy Irhát ki nem készitették;	0
   De megvédte Irhát vitéz Diridongó,	0
   Nyeszegi és Vacok, Hagymaszár és Kongó.	0
   Gyügyü Csóri felé mutogat hüvelykkel:	0
   "Hallja-é kend, Csóri: kend leülhet! nem kell!"	0
   De körmére húzott Dámi, hogy beszopta,	0
   Mintha medvecúkor volna ráragasztva.	0
   Dámit ennélfogva legyürte Kanálos.	0
   Lőn immár a veszély közös, általános:	0
   Kétszer elfáradtak, kétszer megpihentek;	0
   Harmadikszor mégis ujra összementek.	0
   Hallván pedig e zajt kívül a közönség,	0
   A legelső neszre mindjárt beözönlék;	0
   Férfi, nő, fiú, lyány; még a csecsszopó is,	0
   Még a száz esztendős vén anyó, s apó is.	0
   A barna fehérnép lelkes arccal iget,	0
   Védeni, segitni harcos férjeiket;	0
   Fegyverök hatalmas fog, köröm vagy gége,	0
   Meszelő, seprűnyél s az üszökfa vége.	0
   Láb alatt pedig a nagyreményü rajkók	0
   Minő lármát csapnak! valamint a szajkók.	0
   Boldog apa, kinek öt-hat fia harcol!	0
   Mint nagy puska mellett sok ropogó pisztoly.	0
   Ím hős Diridongó tíz fia, tíz lyánya	0
   Ütközet hevében apját körülállja;	0
   Harcol Dundi asszony, mint a kölykös medve,	0
   Szügyei, mint bástya, merészen dülyedve.	0
   A gyarló csecsemők s öregek ellenben,	0
   Nem tudván egyéb kárt tenni az ellenben,	0
   Sikoltnak, hogy ég-föld lesz beléje siket,	0
   Tépik ruhájokat, tisztes fürteiket.	0
   Dúl a harc dühösen, mint egy veszett gulya,	0
   Esztelen polgárok gyilkos háboruja;	0
   Ennek orra véres, annak háta kékül...	0
   Csuda hogy megesett emberhalál nélkül.	0
   Bizony emberhalál is lett volna vége,	0
   Hogyha el nem illan a vitéz Juhgége:	0
   Erre Csimaz horgolt, szörnyen fenekedett;	0
   Jó, hogy eloldhatta mégis a kereket.	0
   Bölcs Laboda ugyan százszor fölemelé	0
   Ökleit az égre, vagy a padlás felé,	0
   Százszor is kiálta: "csitt no! egyet mondok!"	0
   Százszor föl se vették őtet a bolondok.	0
   Akará mondani a tapasztalt öreg,	0
   Hogy minden baj, inség háborúból ered:	0
   Döghalál, sok vén lyány, sok rossz vers... hiába!	0
   Nem bírt szóhoz jutni a csaták zajába'.	0
   Lőn pedig, hogy újra kidöltek pihenni,	0
   Negyedik tusára lélekzetet venni.	0
   Kapott ez alkalmon Csóri eszes vajda,	0
   Fölveté fehérlő szemét s így sohajta:	0
   "Oh te szent Habakuk! cethalas szent Jónás!	0
   Vajmi bolondság ez, dőre visszavonás!	0
   Hisz még meg se' fogtuk, hát minek koppasztjuk?	0
   Jobb bizony, e kérdést másszorra halasztjuk.	0
   "Ki legyen a vajda: én-e, vagy pedig én?	0
   A győzelem után szóba jöhet megén':	0
   Most készüljünk harcra - s hogy erősek legyünk:	0
   Addig is - itt a kulcs: nosza igyunk, együnk!"	0
   Mint az összeröffent nyáj, midőn a zsákot	0
   Meglátja, - felejti a háboruságot,	0
   Rohan válujához, egymást töri, tolja,	0
   S a kanász jóltévő kezeit csókolja:	0
   Nem máskép tevének a lelkes cigányok:	0
   Éljen Csóri, éljen, örökös vajdájok!	0
   Mind inába forrnak, majd agyon tapossák,	0
   Azt miveli bennök a háládatosság.	0
   Egy percben üres lett kamara és pince,	0
   Görnyed az áldástul cigányok gerince.	0
   Feledik, mint a bölcs, a kétes holnapot,	0
   Csinálnak karácsont és szent Ivó napot.	0
   Künn, szabad ég alatt, piacán a várnak,	0
   Egynehány ölfából nagy tüzet csinálnak,	0
   Sátrakat vonnak fel, mint az isten gyepén,	0
   Sistereg a bogrács, pirul lángos, lepény.	0
   Majd az étel sorját nem győzik bevárni,	0
   Kezdenek fütyölni, ugrós táncot járni:	0
   Csattogó bokával jobbra balra futnak;	0
   Megfővén az étel, mellé kuporodnak.	0
   Gyönge az én tollam, írni erről képet.	0
   Oh, arany szabadság! nézd el a te néped:	0
   Hogy eszik, hogy iszik, hogy örül, hogy múlat!	0
   Millyeneket fal - és még csak meg se' fúlad!	0
   Nincs ott asztal, abrosz, cifra evőkészség,	0
   Nincs egyéb fűszerszám, mint a jó egészség,	0
   Nincs egyéb mérték, mint kinek-kinek gyomra:	0
   Mégis ritka eset, hogy ez megromolna.	0
   De van nálok egy bűn, mégpedig halálos:	0
   "Mikor egyik aprit, a másik kanáloz";	0
   Ezt nem szívelhetik, ezért haragusznak,	0
   S mint kutyák a koncon, összemarakosznak. -	0
   Miután hasából kiveté a drágát,	0
   Megereszté Csóri szíjjal a nadrágát	0
   S monda: "Most az ágyu hadd dörögjön, hagyom!	0
   Örömére hogy ma vajdatétel vagyon."	0
   S legottan vitézlő férfiak menének,	0
   Hogy kihoznák a port, ágyut töltenének.	0
   Rárántá azonban Juhgége s a banda,	0
   Megkezdé a táncot legelébb a vajda.	0
   Egyengeti lábát komoly lassu táncra,	0
   Nem hozzávaló már, hogy megszaporázza;	0
   Illegeti fejét, lebbenő nagy hajjal;	0
   Néha így tesz: "hap! hap!" néha így tesz: "haj! haj!"	0
   Ezüstgombos mente lóg le a nyakáról,	0
   Fityeg a nehéz gomb, mint körtvély a fáról;	0
   Kékszinű a mente, báránybőr perémes,	0
   Buja kövérségtől a posztója fényes.	0
   Sárga csizma lábán, sárga sarkantyúval,	0
   Csizmarojtját néha megérinti ujjal,	0
   Néha lábujjhegyen megállva sokáig,	0
   Összebillegteti sarkantyús bokáit.	0
   Majd körültekint, hogy társat is válasszon:	0
   Dundihoz megy és mond: "Ej no, komámasszony!	0
   Eb aki haragszik, én már elfeledtem:	0
   Nosza egyet-kettőt fordulnánk mi ketten."	0
   Mosolyogva Dundi nyujtja fényes kezét,	0
   Átengedi magát s minden ő nehezét;	0
   Könnyen lebeg ő, mint vontatott petrence,	0
   Akarám mondani a boglyakemence.	0
   De mikor a táncnak jött szilaj ugrósa,	0
   Leszakadt szép Dundi, mint egy bazsarózsa,	0
   Leszakadt a vajda gyólcsinges válláról,	0
   Mint a bazsarózsa leszakad bokráról.	0
   Vajda is megpihent tetején egy zsáknak,	0
   Helyet engedvén a szép fiatalságnak.	0
   Lőn már a vigasság közös, általános,	0
   Kedvök semmi részben nem vala hiános.	0
   Ott evés-ivásban hogy felmelegedtek,	0
   Táncra ott mindnyájan mikép kerekedtek,	0
   Sok legény hogy verte majd a hátát sarkkal,	0
   Sok piros viganó hogy repíte farkkal;	0
   Hogy raká és hányta a sarjú-nemzedék	0
   Díszes rókatáncát és cigánykerekét:	0
   Hadd zengjék el azt már énutánam mások,	0
   E dologra méltóbb kölyök-óriások.	0
   Ezalatt az ágyú dörge-morga folyvást,	0
   Nem golyókat lővén - lővén puszta fojtást,	0
   Nem kimélik a port, egyre puffogatnak,	0
   Örömére a nagy, nevezetes napnak. -	0
Második ének	0
   Foglalat	0
   Kérded: mi van ebben? Puk vezér megszeppen	0
   Majd egyebet forral: De leül nagy orral.	0
   Vajda pedig ébren Tűnődik az éjben	0
   S talál nagy szerencsét - A Dárius kincsét.	0
   Puk Mihály azonban, ellenség vezére,	0
   Nem fekütt sem a jobb sem a bal fülére,	0
   Cigányok zajától nem tudott alunni,	0
   Dehogy merte volna a szemét behunyni.	0
   Első ágyúszóra (mivel nagyot pukkant)	0
   Felüté az orrát, hanem meg se' kukkant;	0
   Másik ágyúszóra, pápaszemet rakva	0
   Hallgatá erősen; fütyöl-é a magva.	0
   Harmadik lövéskor felugrott s kiméne.	0
   Kérdi a pattantyus: tán felelni kéne?	0
   "Világért se, ugymond, hiszen pufra lőnek:	0
   Ki tudja, miféle hadi fortélyt szőnek!"	0
   Rendelé, hogy kiki lenne szerbe-számba':	0
   Nyeregben a lovas, az igás ló hámba',	0
   Sorban a gyalogság, felállítva szépen,	0
   Ágyunál a tűzér, kanóc a kezében.	0
   Őmaga, miként egy vén fogatlan farkas,	0
   Kit megűz a Bodri, megkerget a Talpas,	0
   Kerüli az aklot sanda, görbe szemmel,	0
   Otthagyni sajnálja, beugorni nem mer:	0
   Azonképen ő is kullog a sötétben,	0
   Kerüli a várat, megáll minden lépten,	0
   Majd a pápaszemmel, majd csak az övével	0
   Majd pedig kukucskál nagy hosszú csövével.	0
   Néha jobbra fordul, néha balra fordul;	0
   Kérdezi a jelszót minden kis bokortul;	0
   Oly vigyázva lépdes, nyomot alig hagyván,	0
   Mint macska, ha sétál a tövis-garadján.	0
   Mert hogy a zaj ottbenn nincs minden ok nélkül,	0
   Ennyit ő belátott a maga fejétül,	0
   Azér' ősz a haja, azér' képe ráncos,	0
   Azér' a tarkója arany paszomántos.	0
   Összehívatá a tábori tanácsot,	0
   Ily veszedelemben hogy adna tanácsot,	0
   Mert amely dologba nem láthatni bele,	0
   Ki tudja, mi szörnyü veszéllyel van tele!	0
   Miután azok a fővezéri szóra	0
   Hamar összegyültek, gyülekeztek volna:	0
   Magukban a dolgot forgaták erősen:	0
   És annakutána hallgatának bölcsen.	0
   A vezér pediglen ágy alól kivonva	0
   Egy nagy papirosat, mint egy szóró-ponyva,	0
   Leterítteté a sátor közepére	0
   És lehasaltak mind, körül a szélére.	0
   Képzelhetni, milyen nagy volt az a levél,	0
   Amelyikre, festve, egész ország lefér!	0
   Város, falu, erdő, hegy, folyóvíz, patak...	0
   Még hal is a vízben és az erdőn vadak.	0
   Voltak azon gályák, hullámhányó tenger,	0
   Bozontos hegyek, mint egy-egy gubás ember,	0
   Kacskaringós folyók, találomra... mint a	0
   Dinnyeföldön mikor széjjelfut az inda.	0
   Ott a tokaji hegy, mint egy cukorsüveg,	0
   Mellette mindjárt az asszuboros üveg;	0
   Ott a Hernád vize... hires folyam váltig,	0
   Azér' mondják: nincsen párja a Hernádig.	0
   Csonka tornyaival ott vagyon a vár is,	0
   Rajzban sem kisebb mint ez a kalamáris;	0
   Őrzi nagy-kevélyen három szál levente,	0
   Egy a kapu előtt, kettő pedig benne.	0
   Mindez, többel együtt, megvolt a levélen	0
   Irva sok szinekkel: sárgán vagy fehéren,	0
   Feketén, pirosan, kéken vagy irombán.	0
   Környülfeküvék hát a vezérek, mondám.	0
   De sehogy se' birták belőle kinézni,	0
   Mit akarnak mostan Nagy-Ida vitézi;	0
   Noha mind oly tudós képeket formálnak,	0
   Mintha a világon semmitsem tudnának.	0
   Kezdődtek ugyan szép tekervényes viták,	0
   Jegyezé utánok kilenc iródiák,	0
   Sok papir elpusztult, sok tinta elfogyott:	0
   Akkor csapta feljebb a zsidó a rongyot.	0
   Míg igy tanakodtak a mi bölcs vezérink,	0
   Monda egy sovány ur (legyen neve Héring):	0
   "Sok szónak sok alja: én találtam egyet:	0
   Uraim, nem látják ezt a magas hegyet?"	0
   És rittig! ahová ő a körmét tette,	0
   Állott egy magas hegy, a várnak felette,	0
   Olyan, hogy ha e hegy tetejére másznak,	0
   Kéményébe látni a várban a háznak.	0
   Monda most vezér Puk örvendetes arccal:	0
   "Ami meg van írva, az barátim, nem csal.	0
   Könyvben a valóság: másról nem felelek;	0
   Ki nagyobb hadvezér, mint e bölcs levelek!	0
   "Hányszor összejártam az egész vidéket,	0
   Csetlettem-botlottam tapasztalás végett,	0
   Szemeim jól látnak, üveget is tettem:	0
   S ihol, e nagy hegyet észre nem vehettem!"	0
   "Van biz' ott hegy, ménkő!" csúfolódott Czibak,	0
   "Hisz' talán meglátná... még az is, aki vak..."	0
   Tovább mondta volna, de csak ennyit mondott,	0
   Mert nagyon lebőgték érte a bolondot.	0
   Szóla Puk, miután elment az izgága:	0
   "Oh! e felfödözés nekem igen drága;	0
   Innen lövetem a várat szerteszéjjel,	0
   Ide vonszoltatom ágyuim az éjjel."	0
   Fogta hevenyében, és a hegytetőre	0
   Ágyukat rajzola, szájukkal előre:	0
   S amint a sok ágyu Nagy-Idára lenéz,	0
   Reszketni látszott a három festett vitéz.	0
   Tökéletes a terv, mi híja sem látszik,	0
   Netalántán még a kivitel hiányzik.	0
   "A kivitel enyém" monda Puk kevélyen,	0
   A többi vezérek meghajoltak mélyen.	0
   Azzal szétoszoltak, kiki ő helyére,	0
   Kiadá parancsit a had fővezére:	0
   "Nosza, minden ágyu felállítva legyen,	0
   Nyugat felől, itt s itt, ez s ez magas hegyen!"	0
   "Az lehetetlenség." - "Nincs lehetetlenség!	0
   Ha nem birja négy ló, hát nyolccal vitessék,	0
   Ha nem birja el tiz, be kell fogni százat,	0
   S mindenik kerekét taszítsa egy század!"	0
   Mint mikor valahol, sötét csendes éjen,	0
   Viszik a halottat fekete szekéren,	0
   (Mert ha nappal vinnék, a nép botra kelne,	0
   Nehogy a határát jégeső elverje);	0
   Nincsen egy hang, egy pisz, tengely sem nyikorog,	0
   Csak a lovak lába s kocsis melle dobog -	0
   S tompán a koporsó kondul meg ha zökken:	0
   Ugy vitték az ágyut az éjjeli ködben.	0
   És már odaértek, hova céljok menni:	0
   De bizony a hegyből nincs ott semmi, semmi,	0
   Ellenben a kerék az agyáig lejár,	0
   Lévén ott nem egyéb - mint egy csúnya mocsár.	0
   S mint a részeg ember, ha jókedve feles,	0
   Elhagyja az ösvényt, másik utat keres,	0
   Hát egyszer csak sülyed, csak sülyed féllábbal,	0
   Felborul s nem gondol többé a világgal;	0
   Bő nedvesség miatt megdül, mint a búza,	0
   Csak ugy horkol aztán, a bőrt egyre húzza:	0
   Nem másként az ágyuk a puha mocsárban,	0
   Lefeküdtek húszan, visszamentek hárman.	0
   "Gyihé! gyühé!" mármost; kezdődik a hű-hó,	0
   "Gyihé! gyühé!" kiált a várbul az ekhó;	0
   Reccsen a rúd, felhérc, és az ostor pattog;	0
   Gúnyosan a várfal reá visszacsattog. -	0
   Nem hallák azonban már ezt a cigányok.	0
   Édes Álom hinté párnáit alájok:	0
   Kavicsból, göröngyből, úton és ut mellett,	0
   Számokra puhitván szenderitő pelyhet.	0
   Jött az édes Álom, csöndesen, mezítláb,	0
   Hogy a vigadókat meglophassa inkább;	0
   Elringatta előbb a kicsiny purdékat,	0
   Azután a tisztes őszhajú dádékat.	0
   Ott egy csecsemőnek az anyja ölében	0
   Szájából az emlőt kifordítá szépen	0
   És beföcskendezte kormos arcát téjjel,	0
   Mintha barna földre friss hó esik éjjel.	0
   Mást kopasz fejével lefelé úgy csünget,	0
   Mintha felakasztjuk füstre gömböcünket;	0
   Másnak, ámbár alszik, melyet épen rágott,	0
   Meghagyá szájában az ízes cobákot.	0
   Hős Diridongónak a tele poharat	0
   Kiüté kezéből, csak a füle maradt,	0
   Aztán földre dönté magát is, hogy orral	0
   Fúná a port, mint egy szuszogó bocskorral.	0
   Akasztót, a nyulgát, hosszú volta miatt,	0
   Karikába gyűrte, mint egy nadrágszijjat,	0
   Ellenben kinyujtá Degeszt hátrafelé,	0
   S röfögő disznónak lelkét adta belé.	0
   Elnyomá szép lassan hegedűs Juhgégét:	0
   Álmában is húzta ő a nóta végét,	0
   De mikor nem húzta s minden ujja megállt,	0
   Lelke azután is mindegyre muzsikált.	0
   Így a csöndes Álom, ez a szende angyal,	0
   Betakarta őket holmi kapca-ronggyal,	0
   És legott a kérges, ponyvaféle vászon,	0
   Ollyá lett, mikép a gyenge, síma bársony. -	0
   Csak te, vitéz Csóri, csak te nem alhatnál;	0
   Virrasztasz kegyetlen harci gondolatnál,	0
   Egyedül piszkálod a fél-álmos tüzet,	0
   Míg körülted alszik a daliás nemzet.	0
   Igenis, a vajda, egyedül az éjben,	0
   Bagót csemegézve, gondolkozik mélyen,	0
   A holnapi harcról, véres viadalról,	0
   Nevezetes, fényes, dicső diadalról.	0
   Eljárta eszével Nagy-Cigányországot:	0
   Hogy s mikép vesz ő majd új veres nadrágot,	0
   Amely senkinek még soha testén nem volt -	0
   Ánglia-posztóján bársonybul lesz a folt.	0
   Képzele képtelen földi boldogságot,	0
   "Annak közepére egy szál gyöngyvirágot":	0
   A virágszál ő lesz, Csóri nemes vajda...	0
   De mi jutott hozzá, hogy olyat sohajta? -	0
   Nagy szomorusága jutott az eszébe:	0
   Két szép urfikája, meg a felesége,	0
   Kiket a Maros, hajh! már azelőtt jóval,	0
   Elvitt, taligástul, és egy tarka lóval.	0
   Mennyiért nem adná, hahogy őket mostan	0
   Járathatná talpig bíborban, bársonyban!	0
   Így a boldogságán nem örül, csak félig:	0
   Mit ér a nagy lepény, ha nem törhet nékik!	0
   Azonba', hisz' ő még vénnek sem olyan vén,	0
   Hogy ki ne pótolja, feleséget vevén;	0
   Aki adott tálat, adni fog melléje	0
   (Gondolta magában) ki azt körűlülje.	0
   "Megvettetem - úgymond - a szerencse-kártyát!"	0
   S vőn kezébe üszköt, mint valami fáklyát,	0
   Ment egy omladozott ó pincébe, ahol	0
   Rasdi, a varázsló, tanyáz mint egy bagoly.	0
   Így esett, hogy a zajt nem hallá meg ő sem,	0
   Noha az ellenség kurjongat erősen,	0
   Száz kötél szétmállik, száz rakonca pusztul:	0
   Hanem az ágyuknak a füle sem mozdul.	0
   Így midőn a bivaly, forró-meleg nyárban,	0
   Szekerestül együtt elfekszik a sárban:	0
   Sem istenkáromlás, sem pedig vasvilla,	0
   Úri kényelméből kivájni nem birja.	0
   De a bivaly fölkel, midőn kedve tartja,	0
   S ami szekér még van, azt is kiragadja:	0
   Ellenben az ágyuk ott maradtak végkép,	0
   Miért is vezérink a hajokat tépték.	0
   Összegyűltek újra, hogy tanácskoznának,	0
   De utoljára is ily végzést hozának	0
   Hogy amit ki nem bir húsz ökör húsz lóval,	0
   Azt a bölcs tanács se' húzza ám ki, szóval.	0
   Legelőször is Puk leszidá Heringet:	0
   "Az ur vitt, nem egyéb, e nagy kárba minket!	0
   Az ur tette oda - átkozom a körmét!	0
   Az ur sütte-főzte... egye meg a tervét!"	0
   De Hering lesöpré magáról a vádat	0
   Azáltal, hogy ő meg Czibak ellen támadt:	0
   Ha tudta, ha látta, hogy mi lesz belőle,	0
   Mért nem gátolá meg a dolgot előre?	0
   Nosza, valamennyi mind Czibakra zúdul:	0
   "Szörnyüség! cudarság! gyalázat az urtul!	0
   Maga is jelen volt, nézte, leste, várta:	0
   S egy szóval se' mondá: ne vigyék a sárba!"	0
   De megszólalt mostan a gyülés Nesztora,	0
   Fogatlan inyével az öreg Kusztora:	0
   "Nem úgy, urak, nem úgy! itt egyik fél sem ok:	0
   Csupáncsak, egyedül, maga ez a dolog.	0
   "Mert, ha mi a rajzban mocsárt láttunk volna:	0
   Bizony ilyen tervet nem csináltunk volna;	0
   Szűrét Czibak úrnak ki nem tettük volna,	0
   Sőt inkább tanácsát helyeslettük volna.	0
   "Ellenben, - ha a hegy igazán megvolna:	0
   Akkor a mi tervünk ugyan remek volna!	0
   Czibak ur pediglen nagyon felsült volna:	0
   Drága jó husz ágyúnk el nem csücsült volna.	0
   "Kettős úton halad az emberi élet:	0
   Egyik a gyakorlat, másik az elmélet,	0
   S minthogy az elmélet, most ezuttal, sáros:	0
   Hadd lám, a gyakorlat merre viszen már most?	0
   "A gyakorlat ez, hogy szedjük a sátorfát,	0
   S mig széjjel nem virrad, hordjuk el az irhát:	0
   Mert, ha az ellenség észreveszi kárunk':	0
   Lesz nekünk hadd-el-hadd! ugyan ebül járunk."	0
   Szavait az ősznek nagy "éljen" követte,	0
   S legott a tarisznyát kiki szedte-vette;	0
   Nem is tudom én, ha a dolgok igy állnak,	0
   Lessz-e kit megverni holnap a vajdának. -	0
   Csóri pedig, mondám, az oduba méne,	0
   Hol bagoly módjára lakott Rasdi néne;	0
   Költeni sem kelle a tisztes agg dadát,	0
   Minthogy akkor épen felköhögte magát.	0
   Ki mihelyt megérté amit Csóri kiván,	0
   A földre ültette, mert nem is volt diván,	0
   Nyirkos földbe szúrta az égő hasábot,	0
   Mely, amint csak tudott, oly szépen világolt.	0
   Azután vevé a sors-intéző kártyát,	0
   Leraká és kezdé nevezgetni tárgyát:	0
   Ez nagy uraságot, amaz nagy háborut,	0
   Ez jelöl vidámat, a másik szomorut.	0
   Ez régi kedvesünk viszont meglátása;	0
   Kiről már az ember nem hinné, hogy lássa;	0
   Az töménytelen kincs, melyet kiki talál;	0
   És amaz ott csúnya, erőszakos halál.	0
   "Te pedig, bölcs vajda, te vagy e tökkolop.	0
   Ide vigyázz már most, kezdődik a dolog."	0
   Figyelt is a vajda, mert bizony kevésben	0
   Mult, hogy el nem szunnyadt a figyelmezésben.	0
   Rasdi meg a kártyát jól összevegyíté	0
   S így szólott, miután a földre teríté:	0
   "Tökkolop - uraság: ez jól illik össze;	0
   Kár, hogy igen véres háború van közte!"	0
   "Hadd legyen!" dörmögte a vitézlő vajda,	0
   "Hát az a fekete mellettem micsoda?"	0
   "Ez fiam? ezt híják... fekete embernek,	0
   Mivelhogy más nevet emlitni se mernek.	0
   "Boldog az, ki mellé esik ez a kártya!	0
   Annak a szerencse örökös barátja;	0
   Melletted is, vajda, mennyi kincs van körül	0
   S itt a régi kedves, kinek szíved örül."	0
   Mint midőn a jó pap papol igen szépet,	0
   Viszi képzeletben a figyelmes népet,	0
   Csak viszi, csak viszi... mígnem a jó nénék	0
   Már inkább álmodják, mintsem hogy képzelnék.	0
   Úgy hallgatja Csóri míg amaz terécsel,	0
   Mert sok szóval mondta, amit én kevéssel;	0
   Háromszor veté meg a kártyáit neki,	0
   Háromszor egyformán jött a szerencse ki.	0
   Hanem harmadikszor beszélt már süketnek,	0
   Adta magát Csóri fényes képzeletnek:	0
   Iszonyu roppant kincs: arany, ezüst, gyémánt	0
   Hever lába előtt, káposztakő gyanánt.	0
   Majd ezek eltünnek... csak a banyát látja,	0
   Ki előtte térdel, kezében a kártya -	0
   S igazítja olykor, hogy égjen, az üszköt,	0
   Amely ott füstölge nagy-makacsul köztök.	0
   Hát egyszer csak, látja, hogy az asszony fölkel,	0
   Megy előre és int a tüzes üszökkel;	0
   Háromszor int vissza; ő pedig követi	0
   Pince belsejébe, ahová vezeti.	0
   Mohos falhoz értek, - de az nem vala gát,	0
   Körmével a banya kiszedi a téglát,	0
   És olyan rést karmol hevenyébe rajta,	0
   Hogy könnyen beférne három cigány vajda.	0
   Alighogy azonban egy tégla kiesett,	0
   Egyszerre, mint nappal, olyan világos lett;	0
   Mikor pedig a rés ki volt bontva tágra,	0
   Csaknem elveszett a Csóri szemvilága.	0
   Fényes nagy terem volt az ahová léptek,	0
   Híre sincsen abba' gyertyának, vagy mécsnek:	0
   Gyertya helyett olyan darab gyémánt ragyog...	0
   No, mint egy malomkő, hogy ne mondjak nagyot.	0
   Merevül egy tükör a terem oldala,	0
   A padlás-gerenda mind ezüstből vala,	0
   Aranyhomokból van a ház földje verve,	0
   És az ajtó megé gyöngy-szemét seperve.	0
   Környöskörül a ház rakva káddal, üsttel,	0
   Az is tele volt mind arannyal, ezüsttel -	0
   És az ágyláb mellett arany kotló ragyog,	0
   Számtalan sok apró csirkéihez vatyog.	0
   Beh szeretett volna ezek közül Csóri	0
   Kettőt avagy hármat az ingujjba lopni;	0
   A nagy kivánságtul viszket minden ujja,	0
   Már le is hajolt hogy a zsebébe dugja:	0
   Hát csak elébe áll a fekete ember:	0
   Szakálla, bajusza valóságos kender,	0
   Vállig ér bajusza, térdig a szakálla,	0
   Haragos szemekkel csúnyán nézett rája.	0
   "Ne haragudjék kend, édes öregapó!	0
   Nem vagyok én tolvaj, sem pediglen lopó;	0
   Nem bántom a csirkét, csak nézni akarom:	0
   Nem terem mifelénk ilyen apróbarom."	0
   Köszönd" felel amaz, "hogy apádnak mondtál,	0
   Mert te is azoknak a dijjára jutnál,	0
   Akiket én itten olykor, hébe-hóba,	0
   Megsütöttem-főztem száz esztendő óta.	0
   "Hanem már most, fiam, kettő közzül válassz:	0
   Vagy elméssz üresen, úgy békével járhatsz, -	0
   Vagy, ha kell e sok pénz, a szádat feltátod:	0
   Hogy mi lesz belőle, akkor majd meglátod."	0
   Gondolá a vajda: "miért ne tátanám?	0
   Hátha csak sült galamb repül belé talán?	0
   Majd az ördög megyen üres kézzel vissza,	0
   Ha a pénz után csak száját kell, hogy nyissa!"	0
   Azzal ásit egyet, miből lenne kettő,	0
   S gondolta magában: ez tán elegendő;	0
   De csak elhült, mikép a leöntött parázs,	0
   Mert ihol! szájába csapódik egy... darázs.	0
   Összecsapta ugyan fogait ész nélkül,	0
   De már akkor ott volt a darázs vendégül;	0
   Csórit ijedtében a hideg is lelte:	0
   Kinjába' mit tegyen? a darázst lenyelte.	0
   "Szerencsés vagy fiam!" kiáltott az öreg,	0
   "Ezt még egy halandó ember sem tette meg,	0
   Szájából a darázst mindenik kizárta	0
   S holtig nyomorék lett, aki megpróbálta.	0
   "De te - minthogy bátran le meréd azt nyelni,	0
   Ez a pénz, amit látsz, tied valamennyi;	0
   Nemcsak ez, de több is: gyere, megmutatom,	0
   És minden szobának kulcsát átaladom."	0
   Csóri azt gondolta, hogy mindez csak álom,	0
   Dörzsölé szemeit s monda: megpróbálom!	0
   Belemarkolt egyik közellevő üstbe,	0
   S meggyőződött, hogy mind huszasok, ezüstbe'.	0
   Majd egy kádba markolt: valóságos arany!	0
   A királykép rajta; fénye, neheze van;	0
   Borjuszájas ingét összeköté alól	0
   S megraká, gondolván: csak ez legyen való!	0
   Azután követte a kenderszakállut;	0
   Arany kútat leltek, hozzá arany válut;	0
   Onnan pedig gyémánt istállóba mentek,	0
   Hol tátos paripák arany zabot ettek.	0
   Vajda kiválasztott egy fehért magának.	0
   Gondolá: ez jó lesz harci paripámnak;	0
   Akkor egy kamrába vezeté az ember,	0
   Ott pedig volt sok szép mindenféle fegyver.	0
   Hát mikor a pompás ruhatárba értek!	0
   Van ott vörös nadrág annyi, hogy temérdek:	0
   Egyen meg is állott Csóri szeme-szája,	0
   És nem állhatá meg, hogy fel ne próbálja.	0
   Szóla most az öreg: "Itt van a kulcs, nesze!"	0
   Nagy csomó kulcs felé nyúlt a Csóri keze;	0
   Hanem, mikor épen elvenni akarta,	0
   Úgy érezé, mintha égne attól marka.	0
   Egy percig a tüzes üszköt látta	0
   csupán,	0
   Leve nagy sötétség körülte azután;	0
   De a nagy sötétség nem sokáig tartott:	0
   Ekkor monda Csóri: "nem is hoztam kardot."	0
   Visszament, hogy kössön egyet oldalára,	0
   Aztán minden ajtót gondosan bezára	0
   S fölment a pincéből, hogy meglássa, vajon	0
   Odakünn az idő milyen tájba' vagyon.	0
   Minthogy pedig ottkünn már tetszett a hajnal,	0
   Csóri a népséget felveré nagy zajjal;	0
   Ruhát, fegyvert oszta, parancsot ada ki,	0
   Hogy az ütközetre készen álljon kiki.	0
   De hogy és mint készül a vitézlő sereg,	0
   (Lévén már most annyi szép ruha, ló, nyereg),	0
   És hogyan állá meg dicsően a sarat:	0
   Ennek elmondása más énekre marad.	0
Harmadik ének	0
   Foglalat	0
   Fel, trombita, síp, dob! Nagy dolgokat írok	0
   Ágyúk morogását - Puskák ropogását;	0
   Harcháború mérgét, A nagy csata végét;	0
   Melyek csodavoltán Bámul kiki méltán.	0
   Nosza én paripám, gúnár liba tolla!	0
   Eleget pihentél, meg vagy abrakolva,	0
   Megvakartalak, mert a füled se' látszott;	0
   Nosza hát, kezdj mostan vídám fürge táncot.	0
   Háborúba mégyünk, ahol ölnek, vágnak:	0
   Köszön is nem is az ember a világnak;	0
   Köszön, aki ráér; sok a berenán tul	0
   Rövid búcsút vészen a kapufél-fátul.	0
   De mielőtt érnénk a dolog nagyjára,	0
   Vessük szemeinket Csóri fővajdára:	0
   Mit gondol, mit akar, mit csinál, mit rendel:	0
   Ékes ritmusokban hallja minden ember.	0
   Veszi legelőbb is a pincébe útját:	0
   Felhordatja onnan a sok cifra gúnyát	0
   És kiosztja rendre, vitéz népe között;	0
   Mind egy-egy pipacs lett, mikor felöltözött.	0
   Azután a fegyvert osztotta ki renddel;	0
   Azután jött zabla, nyeregszerszám, kengyel;	0
   Kérdik a cigányok: hát a cocó hol van?	0
   Felel Csóri vajda: odalent, az ólban.	0
   Amit szája mondott, bizonyitja tette:	0
   A sok szép paripát sorra fölvezette;	0
   Akkor büszkén nézett a seregen végig,	0
   S gyönyörködött benne, hogy a szemök fénylik.	0
   Egy része huszár lett, másik része gyalog,	0
   Mindannyian égből lepottyant angyalok;	0
   Maga Csóri, amint a sort végigjárja,	0
   Így kiált: "Csak nincsen a cigánynak párja!"	0
   Hát még a fehérnép! a vidor apróság?	0
   Mint ládára festett tulipánok, rózsák!	0
   Szeme, szive szerint öltözék mindnyája:	0
   Csak ránézve is már hízott Csóri mája.	0
   Hamar egy lapátot felkap örömében,	0
   Megmeríti aranypénzzel a pincében,	0
   Viszi népe közé, odaszórja: nesztek!	0
   Amin a cigányok kissé összevesztek.	0
   Hát ím! a sokaság közül síva-ríva	0
   Csak elébe toppan felesége, Éva,	0
   Mellette kunyorál két süheder cigány:	0
   "Nekem is adj, dádé! adj nekünk is, apám!"	0
   "Gyöngyeim, véreim!" így szólítja őket,	0
   "Éva! Dámi! Jónás! milyen nagyra nőttek!	0
   No, ki hitte volna hogy megint lássalak;	0
   Azt gondoltam, régen megettek a halak."	0
   Monda erre Éva: "Bizony, meg is evett	0
   Az a roppant nagy hal, melynek a neve cet;	0
   Szerencse, hogy épen ottankörül uszkált	0
   S benyelé kocsinkat, mint én egy galuskát.	0
   "Nagy üreg volt benne, mint valami templom,	0
   De sötétség lévén, üss ki Jónás, mondom;	0
   Kicsiholt a Jónás az első ütéssel,	0
   Akkor a hal gyomrát összejártuk méccsel.	0
   "Micsoda mája volt mint valamely szikla,	0
   Malomkő nagyságu benne a halikra;	0
   A szálkája pedig - - lett volna belőle	0
   Alkalmas szarufa bármi háztetőre.	0
   "Épen akkor nyelt el egy nagy úszó lápot:	0
   Dámi a fejszével favágáshoz látott;	0
   Jó tüzet perditénk, amilyen csak kellett:	0
   Ugy száritkoztunk a ropogó tűz mellett.	0
   "Én e rossz bicsakkal a májának estem,	0
   Egy bográcsravaló darabot lenyestem,	0
   Megsütöttük-főztük, jóllaktunk belőle,	0
   Hogy még a hasunk is félreállott tőle.	0
   "Inni pedig vizet, mint valami kúton,	0
   A kopótyujából meregettünk, rúdon.	0
   Kilenc évig laktunk a cethal gyomrában,	0
   Mint kukac a sajtban, féreg a tormában.	0
   "Végre addig ástuk oldalán a lyukat	0
   Az ennivalóért, hogy egyszer kilyukadt,	0
   S kimásztunk belőle, ott hagyván a dögöt,	0
   Melyet a viz régen a partjára lökött.	0
   "Igy kerültünk vissza. Nem csoda különben, -	0
   Még nagyobb csudák is szoktak esni könyvben.	0
   Pogány szívü Csóri! de te nem szánsz minket:	0
   Legyen eszed, Csóri: adj egy fél fityinget!"	0
   "Adok, szentem, adok, lépem, vesém, vérem!	0
   Elég egy lapáttal? vagy teknővel mérjem?	0
   Mit adjak? mi kéne? mit isztok? mit esztek?	0
   Ihon a lelkem is, odaadom, nesztek!"	0
   Erre Dámi fia szólalt meg az első:	0
   "Nekem avas háj kell, vagy szalonna-felső."	0
   De felrugta Csóri, hogy elesék hanyatt:	0
   "Bolond! nem tudsz kérni mézbefőtt aranyat?"	0
   Amily hamar tette, oly hamar megbánta,	0
   Simogatni kezdé a fiút, mert szánta;	0
   Akkor bévezette őket egy szobába	0
   És felöltözteté aranyos ruhába.	0
   Most a Dámi nyalka! most a Jónás hetyke!	0
   Fénylenek a napon, mint a fényes pityke;	0
   Közbül jár az apjok, fehér lován léptet,	0
   Viszi ütközetre a daliás népet.	0
   Rákezdi Juhgége a Rákóczi marsot:	0
   Huszonnégy trombita gyönyörűen harsog;	0
   Noha, amin Csóri nem kevéssé bámul,	0
   Vagyon trombitájok mind lopótök-szárbul.	0
   Mindjár' a kapuban kiadja parancsát,	0
   Hogy az ágyu végét merrefelé tartsák;	0
   Hatvan öreg ágyu az ellenség felé	0
   Ugy tüzel, ugy füstöl, majd megpukkad belé.	0
   De, ami különös, nem szólanak nagyot:	0
   El vannak rekedve? vagy szájok befagyott?	0
   Azt gondolja Csóri, bundát vernek bottal,	0
   Dehogy kell a fülét bedugni gyapottal!	0
   Ám minden lövéskor dűl az ember sorra,	0
   Ugy veri le egymást, ugy bukdosik orra,	0
   Mint kártyakatonák, mikor mind elesnek,	0
   S egyenlő a sorsa királynak, hetesnek.	0
   Hanem az ellenség ágyuja sem alszik,	0
   Iszonyú tüze van, bár szava nem hallszik,	0
   S ámbár a cigányság többször igy kiáltott:	0
   "Ne lőj erre, bolond, ember van itt, látod!"	0
   Különösen féltik fényes szép szemöket,	0
   Hol erre, hol arra, kapdossák fejöket;	0
   Nem csuda aztán, ha bizony hébe-hóba	0
   Beleütik is egy nagy ménkő golyóba.	0
   Legelül a vajda, Dámival, Jónással,	0
   Nem győzi a bátor népet biztatással;	0
   "Rohamra cigányok!" eszeveszve ordit,	0
   S rohan a cigány, de előbb hátat fordit.	0
   Kiáltozza Csóri: "Megálljatok! hó! hó!	0
   - Vakmerő egy nép, de bokros, mint a jó ló -	0
   Szeméten szedett nép! ha meg nem állotok,	0
   A lesz belőle, hogy én is elszaladok."	0
   Sarkantyúba kapja tátos fehér lovát	0
   S így kiált, beérve szaladó táborát:	0
   "Vitézek! na, látom, bennetek a jó vér:	0
   Ha van ily sereg több - kössön fel a hóhér!	0
   "Ez már a szilajság! ezt szeretem én, ha	0
   A legény nem lusta, szájatáti, léha...	0
   Ugy tudtok szaladni! ugy elgázolnátok	0
   Azt a cudar népet, csak felé futnátok!	0
   "Nosza tegyünk próbát és forduljunk vissza!	0
   Folyjon az ellenség vére, mint a Tisza!	0
   Mert fogadni mernék a fehér lovamba,	0
   Hogy a győzedelem a kezem közt van ma.	0
   "Hogy pedig hát senki a szemét ne féltse,	0
   Ágyuk villanása vagy füsti ne sértse:	0
   Parancsolom: kösse be most mindjár' kiki;	0
   Aztán csak utánam! aló, bátran, neki!"	0
   Így biztatta népét. A cigányok pedig	0
   Zsebkendővel egymás szemeit bekötik:	0
   Csóri szava után: erre, fiúk, erre!	0
   Vakveréb módjára törnek az ellenre.	0
   Most van ám szüretje a kiontott vérnek!	0
   Koppad a két szárnya Puk Mihály vezérnek;	0
   F..e nép a cigány: megölné az apját,	0
   Mert nem néz a senkit, - igaz, hogy nem is lát.	0
   Ha, kegyes olvasó, immár azt kivánod,	0
   Hogy az ütközetről neked adjak számot:	0
   Ki? kit ölt meg? és hol? mért? mikor? miképen?	0
   Ki segitségével? - hát elmondom szépen.	0
   Legelébb a vajda lecsapott kilencet,	0
   Hogy azonnal hányta fejök a bukfencet;	0
   Csak bámul utána oztán mind a kilenc	0
   S így morog: "beh kényes ked most, Csóri Ferenc!"	0
   Gyügyü Burgonyával ment ki egy szál kardra,	0
   De nem oly könnyen bírt vele, mint akarta,	0
   Mivel e Burgonyát semmiféle fegyver	0
   Nem járja, minővel hadakozik ember.	0
   Bőre kemény bocskor - főleg az orcáján -	0
   Szíve helyett tuskó van a szive táján,	0
   Csak nagy két fülein sérthetni halálra:	0
   Jó hogy Gyügyü épen a fülét találja.	0
   Látván Burgonyának gyászos végit Zeller,	0
   Rohan Gyügyü felé csillogó fegyverrel,	0
   Halálosan sujtá a Gyügyü fejére,	0
   Halála után is folyt az orra-vére.	0
   Zellernek se' kell több: lepattan lováról...	0
   Veszi Gyügyü kését a bő csizmaszárból,	0
   Győzelme jeléül erszényét, pipáját,	0
   Szedi korca mellől csiholó szerszámát.	0
   De vaksi Toportyán így riad rá: "Tedd le!	0
   Kést, pipát és erszényt, oda ni, a gyepre!	0
   Víjunk!... hogy kié lesz, majd utóbb elválik:	0
   Komám volt a Gyügyü, nem hagyom halálig."	0
   Leraká hős Zeller a dicső jeleket,	0
   Iszonyú kegyetlen vívás kerekedett;	0
   Haragosan víttak valameddig éltek:	0
   Lenyakazván egymást, szépen, megbékéltek.	0
   Esküszi Harizsnya, káromkodva csúnyát,	0
   Hogy Zeller vitéznek állja vérboszúját;	0
   Esküszi vad Mócsing, Hubli, Salavári,	0
   S Puk Mihály vezérnek több derék huszári.	0
   Másfelől Toportyánt a barna vitézek:	0
   Hagymaszár és Kongó, megtorolni készek,	0
   Vigyori, Kanálos, Degesz, Csucsuj, Irha...	0
   A többiek neve nincsen ideirva.	0
   Kik miután egymást egy lábig leölték,	0
   Ugy hevernek ottan, mint valami tőkék,	0
   A harc erdejének irtás ez a tája...	0
   És uratlan jószág a Gyügyü pipája!	0
   Csóri látta mindezt; Csóri látta sorban	0
   Valami csak történt az egész táborban:	0
   Hipp-hopp gyorsasággal vitte ide s tova	0
   A vitézlő vajdát fehér tátos lova.	0
   Hány szegény halandó nyakát szelte ő el!	0
   S maga mindannyiszor nagyobb lett egy fővel.	0
   Mintha mindenik fej az övéhez nőne,	0
   Olyan nagy ember lett apránkint belőle.	0
   Dundi asszonyság is, Diridongó társa,	0
   Mint egy Bradamante, népet öl rakásra;	0
   Legény ő a talpán! ember ő a gáton!	0
   Sebes vágtatással lotyog a lóháton.	0
   Szellő emelinti piros viganóját,	0
   Tartja balkezében véres lobogóját,	0
   Viseli jobbjában csillogó dárdáját,	0
   Feledi a kontyot s hajdani pártáját.	0
   Kalpag a fejében, s a gerincén hátul	0
   Az ura mentéje lóg le panyókául;	0
   Félig csupa férfi - az a felső része,	0
   Mely alkalmatos az ember öldöklésre.	0
   Szeme vérben csillog, habot ver a szája,	0
   Gyilkolásban részeg örömét találja,	0
   Döghalál módjára pusztít a seregben,	0
   Szakállas, bajuszos vitéz emberekben.	0
   Maga Diridongó nem kevéssé bámul,	0
   Asszonyának hősi tettein elámul;	0
   De, mig mennyre-földre magasztalja társát,	0
   Felsohajt: "be kár, hogy nem tud főzni kását!"	0
   Míg tovább is ekkép bámulni akarja,	0
   Elszakítá őket a harc zivatarja.	0
   Öklös Diridongó egy sürű csoportban	0
   Kézzel-lábbal ví és tüszköl a nagy porban.	0
   Hej, mennyit lenyársalt! hej, mennyit levágott!	0
   Hogy megtizedelte az embercsaládot!	0
   Amennyit ma rombol az emberiségen,	0
   Nem épített annyit egész életében.	0
   Látja ezt egy dombrul a vitézlő vajda,	0
   Biztatja erősen: rajta, komám, rajta!	0
   Szegény Diridongó bízik is, ahogy tud,	0
   Mígnem utoljára disznót győz a sok - lud.	0
   Köröskörnyül immár meg van rakva sebbel,	0
   Mint az ángol ember kaputrokja zsebbel;	0
   Mindenik oly öblös, mindenik oly tákos...	0
   Szegény Diridongó - oda van! világos!	0
   Miután kihörgé magából a lelket,	0
   Panaszosan így szólt: "oh vajda, megöltek!"	0
   "Semmi, fiam, semmi: szép dolog, nagy érdem	0
   Halni a hazáért, de kivált meg - értem!"	0
   Ily vigasztalással, mint a vad oroszlán -	0
   (Aki ezt nem látta, hát képzelje pusztán)	0
   Rohan a csapatnak s azt miveli oztán,	0
   Azt miveli, mondom, mit a vad oroszlán.	0
   Megboszulva Csóri a bajnok elestét,	0
   Felrugá s ott hagyta Diridongó testét:	0
   Ellensége volt az Dundi asszony végett,	0
   Mert féltette tőle a szép feleséget.	0
   Nem tudom, ha volt-e méltó oka rája,	0
   Elég az, hogy Dundit féltette gazdája;	0
   Mindig féltőbb a kincs ha nagy, mint ha kicsi:	0
   Szegény Diridongó! nagy kincse volt neki. -	0
   Semmit nem tud erről vitéz Dundi asszony,	0
   Emberül hordozza ő magát a harcon,	0
   Üti-véti őket, veri agyba-főbe:	0
   Ki ne szeretne már bele egy ily nőbe!	0
   Legalább a vajda érez olyanformát,	0
   Kezdi a szerelem csiklándani gyomrát.	0
   De, mig e dologra bővebben kitérnénk,	0
   Lássuk Dundi asszonyt, ki sohasem félénk.	0
   Annyiféle párbajt és mindenféle bajt	0
   Vítt már a menyecske összevissza, hogy majd -	0
   Paizsán a fegyver ellágyul, megtompul,	0
   Mintha viaszból vón' - legfeljebb ólombul.	0
   Már ki volt terítve Nyeszegi, a rostás,	0
   Nem kellett őneki beretválás, mosdás,	0
   Nem a nyújtóztató banyák, ágya mellett	0
   Mégis halott volt ő, amilyen csak kellett.	0
   Tiszaháti módon egy oldal-tarisznya	0
   Volt csepűmadzaggal nyakába hajítva,	0
   Vele született ő a szép tarisznyával;	0
   Most leoldá Héring nagykörmű ujjával.	0
   Nem ér rá elvinni, ha leoldni ráért,	0
   Mert amint görnyedez a szép tarisznyáért,	0
   Combja közzé akad hátul Dundi kardja,	0
   S oly likat hasít, hogy a tarkója tartja.	0
   Így repedne ki a sertésből az orja!	0
   Ilyen a kis urfi, midőn kigombolja	0
   Bugyogó nadrágát a pesztonka este,	0
   Mint a Héring hátul végigrepedt teste!	0
   Czibak ezt meglátván, egy csöppet se' késik,	0
   Veszi alattomban baranyai késit,	0
   Elmetszé a Dundi köténye madzagát	0
   S elragadja tőle a kötényt is magát.	0
   S mint ha kit szelével ér az istennyila,	0
   Mint Sámsonnak, midőn megnyírta Délila:	0
   Egyszerre odalett - higyetek a szómnak -	0
   Ereje és szíve a vitéz asszonynak.	0
   Megakadt a szeme... a kiáltás torkán,	0
   Mint azé, kit éjjel nyom nehéz boszorkány;	0
   Elejté a dárdát, maga is dölt, ferdén,	0
   Csóri ugrott oda; ő tartá fel nyergén.	0
   Hős Czibak azonban egy hosszu kopjára	0
   Tűzte fel a kötényt lobogó formára;	0
   Mire az ellenség örvendezve kiált	0
   - Nem tudom, Alláht-e, vagy Jeszusz-Máriát?	0
   Szörnyü ordítással kéri, hogy az isten	0
   Az emberi népet gyilkolni segitsen:	0
   Mintha őfelsége épen abba' járna,	0
   Hogy tegnapi művét széjjelrontsa már ma.	0
   De, ha az isten nem, - segité az ördög,	0
   Nem is neheztelt, hogy nem neki könyörgött,	0
   Pártját fogta mindjár' Puk Mihály népének,	0
   Mert az ilyen napot tartja ünnepének.	0
   Fennen hordja Czibak a hatalmas zászlót,	0
   Melyet ékesíte száz repedés, száz folt,	0
   Foszlányait a szél összevissza bontja:	0
   Bónapárténak se' volt már különb rongya.	0
   Megy Cziba előre, mindnyájan követik,	0
   Még a halott is mind fölelevenedik;	0
   Észreveszi Csóri, hogy szorul a kapca,	0
   Népét visszanyomják, megfordult a kocka.	0
   Hamar "Dámi! Jónás!" inti őket elő,	0
   Hogy Diridongónét tartanák kétfelől;	0
   Meg is fogták... ámbár dolog az ilyesmi:	0
   Megtartani egy nőt, ha el akar esni.	0
   Maga pedig Csóri fut, szalad, hogy lássa	0
   Minő fordulatot vőn a harc folyása:	0
   Legelébb is szembe megtalálja Kákát,	0
   Ki tenyerén hozza hátul a nadrágát.	0
   Szép, vörös nadrágát tartja két tenyérrel,	0
   Szalad és futtában jajgat, jajveszékel;	0
   Kérdi Csóri, mi baj? valami borzasztó?	0
   - "Jaj uram, a posztó! a szép drága posztó!"	0
   "Vakapád!" kiáltja Csóri és tovább megy	0
   Testek halmai közt, mint az Ararát-hegy;	0
   Lova pej a vértől, - lábát alig húzza	0
   A nagy vérözönben, - néhol meg is ússza.	0
   Nyargal a cigányság odafel a dombon,	0
   Veri az ellenség csaknem minden ponton,	0
   Bátorság, vitézség neki mindhiába,	0
   Veti reménységét a horgas-inába.	0
   Nagy Akasztót Ráspoly már-már utoléri,	0
   Bár az minden léptén az ölet kiméri:	0
   Nem is szabadulna, bizony el is veszne,	0
   Ha sebesen el nem cigánykerekezne.	0
   Szembe találkozik Csóri a futókkal,	0
   Megdorgálja őket szemenszedett szókkal,	0
   S odamondogatván, ekkép fejezi be:	0
   "Csürhéről futó had! vissza, egyszeribe!	0
   "Eb legutoljára! eb maradjon hátra!	0
   Jelszavunk legyen most minden, ami drága:	0
   Híre, becsülete Nagy-Cigányországnak,	0
   És előkötője Dundi asszonyságnak!"	0
   Így kiált a vajda és vágtat előre,	0
   Szegyen döfi Mismást, hogy egy fának dőle,	0
   Száját félrehuzta, kiveté a nyelvét,	0
   Szeme felfordulván kiadá a lelkét.	0
   Megharagszik Bunyi: "Csúfold az apádat:	0
   Arra öltsd ki nyelved, arra vond el szádat!"	0
   S oly erővel lökte a dárdát beléje,	0
   Hogy mindjárt meghalna, ha még most is élne.	0
   A vajdát azonban Süsü, Vaczok Peti,	0
   Kajsza, Csimaz, Nyúlláb harcolva követi,	0
   Laboda, Koloppal, Juhgége és Habók	0
   Szoritják az ellent, mint harapófogók.	0
   Hubi az ülővel, mint egy buzogánnyal,	0
   Egymaga fölérne kilenc más cigánnyal:	0
   Sok vitéznek töri ő be koponyáját,	0
   Mint hajdan betörte az egyszeri kályhát.	0
   Méltó azt megírni, krónikába tenni.	0
   Befordult ő egyszer valahová csenni;	0
   Zárva volt az ajtó: de, találós fővel,	0
   Beüté a kályhát a kézi ülővel.	0
   Fejét is bedugta; - de belül a gazda:	0
   "Mit csinálsz? hol jársz itt?" rá ekkép riaszta;	0
   Ő pedig az űlőt taszitván előre:	0
   "Nincsen szükség - kérdi - pipaszársütőre?	0
   Hanem ez akkor volt. Tudnék én őróla	0
   Száz ilyen mesét, csak érkezésem volna:	0
   De nagyobb annál most a legkisebb gondom:	0
   Pipaszónál, otthon, egyszer majd elmondom.	0
   Ama híres vajdát követem jelenleg,	0
   Ki előtt a népség szakadoz, mint felleg;	0
   Keresi a zászlót, - a zászlós Czibakot,	0
   Szeretne a fején vágni egy ablakot.	0
   Megtalálta végre: de ugy is hozzászólt,	0
   Hogy kezéből mindjár' kiejté a zászlót;	0
   Maga is lehajlott az után a földig:	0
   De a fölvevéssel nem igen törődik.	0
   Tótágast áll fején; ég felé a lába,	0
   Megakadt valahogy a nyeregkápába;	0
   Lelke pedig, amint mennybe iparkodott,	0
   Feljebb-feljebb mászva, kiment ahol tudott.	0
   Csóri a zászlónak mindjár' fülét fogta	0
   És odaköté azt, hova Dundi szokta:	0
   Körülkanyarítá a puha derékon,	0
   Mihez a gyapjúzsák termete is vékony.	0
   Alig nyerte vissza Dundi a kötőjét,	0
   Követé a harcba nemes jóltevőjét;	0
   S tesz olyan fordítást, tesz olyan csudát ott -	0
   Amit élő ember sohasem is látott.	0
   De vitéz Laboda sem marad ám hátul,	0
   Ő sem ijed meg a maga árnyékátul,	0
   Ő is lelt magához bajvívó cimborát:	0
   A fogatlan ínyü, göthös, vén Kusztorát.	0
   Ti, kik ezt halljátok, szaladjatok innen!	0
   Hallani is jobb lesz e csatát messzünnen;	0
   Favágó emberhez sem jó állni közel:	0
   Mert megrug a forgács, hogy többet nem eszel.	0
   Hát mikor ilyen két dalia csap össze,	0
   Mennyivel tanácsosb állni tőlük messze!	0
   Két tüzes mennykő ez... mondom, közel ne várd:	0
   Mert az egészségnek a szele is megárt.	0
   Káposztás kertbe néz^[1] a derék Laboda,	0
   Hová szeme céloz, sosem vág ő oda;	0
   Nem is tud más ember könnyen hozzávetni	0
   Szeme járásából: m'eziránt fog ütni.	0
   Jó hogy Kusztorának teljes-lehetetlen	0
   Célba venni fejét, mert rezeg szünetlen;	0
   Most a sirban volna - az már kétszerkettő -	0
   Nemcsak a fél lába, hanem mind a kettő.	0
   Visszavág s Labodát megsérti bütykőben,	0
   De nem folyt a vére, mert nincs olyan bőven,	0
   Száz nadály, száz köppöly sem szína belőle;	0
   Mind éhen veszett ki bolhája, t...je.	0
   Hat lika volt immár lábán Kusztorának,	0
   Mint a tilinkónak, avagy furulyának:	0
   Most a cigány kardja hetediket csinált;	0
   Amaz odakapván, űhmget és így kiált:	0
   "Beh bolond az ember, hogy akkor is harcol,	0
   Mikor nem tud vágni, legfölebb ha karcol!	0
   Mikor összelöttyent ina, porcogója,	0
   Mint a mosogató asszony lágymosója!	0
   "A dicsőség koncán mit is marakodunk?	0
   Nehéz eleség az... nincs már hozzá fogunk!	0
   Minek rontsuk egymást emígy is, amúgy is?	0
   Békéljünk ki, pajtás: meghalunk mi úgy is!"	0
   Hadd béküljenek ki, amint kedvök tartja,	0
   Jobb, ha megnézzük, hogy mit csinál a vajda:	0
   Hát, öli az embert, ezt az ostoba fajt,	0
   Széltibe hosszába vágja mint a parajt.	0
   Bizony ugy is tetszett neki utoljára,	0
   Mintha övig érő dudva között járna,	0
   Vesszővel csapdosná, szeldelné a nyakát,	0
   S hullatná a szép gyom szaporitó magvát.	0
   Széjjelnéz s kiáltja: "Lassan! hó! megálljunk!	0
   Nincsen itt ellenség: mi a szöszt csinálunk?	0
   Se balszárny, se jobbszárny, se gléda, se karéj,	0
   Csak ez a sok csúnya, istenverte paréj!"	0
   Felel arra Dundi: "Mit beszélsz te, vajda?	0
   Látod azt a lovat: Puk Mihály ül rajta!"	0
   Odanézett Csóri: hát bizony való az!	0
   Mert igazán ember és igazán ló az.	0
   No hiszen majd én meg erőtlen pennámmal	0
   Hozzáfogok, - avagy elbeszélni számmal,	0
   Azt a nagy viadalt, azt a kemény harcot	0
   Mely a két vezér közt naplementig tartott!	0
   Mindenik harcolva költé el ebédét,	0
   Ugy elégité ki természet szükségét,	0
   Milyenek például: az ivás, az evés -	0
   Szóval, mikor bennünk sok van, avagy kevés.	0
   Utoljára mégis vajda lőn a nyertes:	0
   Nyakát szeli Puknak, mint valami hentes;	0
   Puk Mihály a lóról menten le is dőle,	0
   Puskalövésnyire pattant feje tőle.	0
   De felugrik mindjárt és szaladni kezd el:	0
   "Utána!" kiáltják: "fogd meg! - ne ereszd el!"	0
   Űzi a cigányság, mint agár a nyúlat,	0
   Mint mikor a macska az egérrel múlat.	0
   Nem is kerülnének egykönnyen elébe,	0
   Ha meg nem botlanék a maga fejébe;	0
   Így bukni különben nem épen hallatlan:	0
   Hogy valakinek a feje - lábalatt van.	0
   Hanem ezzel Csóri nem sokat törődik,	0
   Fusson bár hazáig, vagy földetlen-földig:	0
   Felszedi a zsákmányt, ami olyan gazdag,	0
   Hogy csupán bankóbul lenne három asztag.	0
Negyedik ének	0
   Foglalat	0
   Már cigányországot Színről-színre látod:	0
   Csóri azt nagy bölcsen Fundálta erősen.	0
   De, mint egy zimankó, Támad Diridongó -	0
   Végre, mint mindennek, Vége lesz könyvemnek.	0
   Diadallal tért meg Csóri Nagy-Idába,	0
   Állatá a népet körül karikába.	0
   Ő maga egy hordó tetejére mászott,	0
   S igy beszélt, miközben kézzel hadonászott:	0
   "Daliás cigányok! vitéz hadi népem!	0
   Hűségeteket én köszönöm is szépen;	0
   Sőt meg is szolgálom, ha az isten éltet,	0
   Mihelyt egyszer bővebb zsákmányban részeltet.	0
   "Hisz' annyi dicsőség jut ma egy legényre,	0
   Hogy nem egyhamar fog éhezni lepényre,	0
   Annyi, hogy attól még a hetvenhetedik	0
   Unokánk lelke is holtra részegedik.	0
   "Valameddig a víz dombról foly gödörbe,	0
   Valamíg az erdőn akad egy fa, görbe,	0
   Valamíg egy tyúk lesz - míg verset faragnak:	0
   Dicső híre-neve fennmarad e napnak.	0
   "Hősi tetteinket hirdeti a ponyva,	0
   Írják krónikába, kalendáriomba;	0
   Lesz ember, ki egész könyvet is ir rólunk,	0
   S a világ bámulja mily vitézek voltunk.	0
   "Sőt nem győzi várni a kiváncsi világ	0
   Hogy megirja rólunk a szép históriát,	0
   Hanem bekandikál záros műhelyébe,	0
   S hirdeti, pletykázza, mily remek lesz műve.	0
   "Mikor pedig aztán kikerül a kohból,	0
   Vesz a világ egyet - de csak egyet - abból;	0
   Töri érte egymást, kézről-kézre kapja,	0
   Míg piszoktól látszik valami darabja.	0
   "De a többi könyvek, tetején egy padnak,	0
   Itélet napjáig mind épen maradnak:	0
   Annál nagyobb lészen benne nyereségünk:	0
   Itéletnapig tart a mi dicsőségünk.	0
   "Mivel hát dicsőség annyi van, mint polyva,	0
   Vigyen abból kiki, amennyit, gondolja,	0
   Hogy belőle egyszer el fog birni hátán: -	0
   Jut abból, marad is; nem jóféle sáfrán."	0
   Soká éljenezték ez ostobaságot,	0
   Azután mindegyik tartotta a zsákot:	0
   De a vajda így szólt egész komolysággal:	0
   "Mit akartok, édes fiaim, a zsákkal?	0
   "Ami keveset az ellenségtül kaptunk,	0
   Ami csekélységet a pincében hagytunk,	0
   Az egyébre is kell, marad a közjóra:	0
   Nem való az nektek borra és cipóra."	0
   Morog a cigány nép e beszédet hallván,	0
   Sorba löki egymást, könyökén vagy karján:	0
   Baj lenne: de Csóri nem tétováz sokat:	0
   Kiosztja közöttük a hivatalokat.	0
   Legelébb azt nézi: kinek van nagy körme	0
   S kinek keze inkább maga felé görbe;	0
   Fő adószedővé teszi bölcs Kolopot:	0
   Tud az bánni pénzzel, aki annyit lopott.	0
   Azután Akasztót, mert hosszú a lába,	0
   Fővezérré teszi az ármádiába;	0
   Süsüre pediglen bizza a pecsétet,	0
   Minthogy maga is tud vésni, ha eltéved.	0
   Jó muzsikás lévén nagyszerű Juhgége,	0
   Alkalmazta Csóri főszámvevőségre;	0
   Mellé adta ennek a tisztes Labodát,	0
   Hogy lenne halálig főfő iródeák.	0
   A közigazgatást ruházza Pitykére,	0
   Kit Hűvösnek híttak nem igaz nevére;	0
   Hubinak ellenben, tudománya végett,	0
   Ada országában fő-céhmesterséget.	0
   Kérdi Csimaz is, hogy hát ő mirevaló?	0
   (Csimaz, kivel egykor elszaladt volt a ló)	0
   "Te fiam? te szabsz a tolvajok közt rendet:	0
   Téged az isten is bírónak teremtett."	0
   Szóla és magához intette Nyúllábat,	0
   Gondjaira bízott minden iskolákat:	0
   Nem lehet, ugymond, hogy nyúllábsága óta	0
   Ne ragadt legyen rá egy kis fehér kréta. -	0
   Így minden hivatalt, mivel ezren kérik,	0
   Eloszta, egészen a kutyapecérig;	0
   Akkor Dundi felé fordítván a rúdat,	0
   Szíve érzésének így tágíta útat:	0
   "Dicső nagy férfiú, kedves komámasszony!	0
   Nem erőltetém, hogy hivatalt válasszon;	0
   Mert mig az asszonyok nadrágba' nem járnak,	0
   Nem valók egyébre... legfölebb huszárnak.	0
   "Példás vitézséged mint a tükör, ragyog;	0
   Érdemeid kézzelfoghatóak s nagyok;	0
   Széles tehetséged el vagyon ismerve,	0
   Ha nem méltányolnám, isten is megverne.	0
   "Mivel szolgáljam meg? mivel háláljam meg?	0
   Érdemid jutalmát hogyan találjam meg?	0
   Tudnám, ha lehetne; lehetne, h'akarnám:	0
   Akarnom pedig kell, bármint nem akarnám.	0
   "Isten látja lelkem mind a két szemével,	0
   Hogy megelégeltem öreg Évikémmel;	0
   Ugy szeretem, mint az otthon sült kenyeret:	0
   Jó a másé is, - de jobb otthon egy szelet.	0
   "Szeretem én Évát... de, tudja a manó:	0
   Már hiszen, no, csak nem vajdánénak való!	0
   Aztán meg, mióta a cethalban lakott,	0
   Mindig érzem rajta a büdös halszagot.	0
   "Egy szó annyi mint száz: el kell válnom tőle,	0
   Ezt kivánja rangom, hivatalom fénye,	0
   Ezt még más egyéb is... de mit ér a beszéd?	0
   Adja komámasszony azt a kicsi kezét!"	0
   Od'adá a kezét Dundi asszony, végig,	0
   Oda mind a kettőt, egészen könyékig;	0
   Bizony, aki látta amit cselekedett,	0
   Azt mondhatta volna hogy rátehénkedett.	0
   Igy fészkelte magát Csóri vajdasága	0
   Ellenállás nélkül a nagy boldogságba:	0
   Hát egyszer csak ehol... amit hinni nehéz...	0
   Véresen, halványan jő egy falka vitéz.	0
   Saját népe volt az. Megismeri mindjárt	0
   Degeszt és Kanálost, félszemű Toportyánt,	0
   Gyügyüt és a többit, kik harcon elestek;	0
   Összerántja szemét: "Hát ti mit kerestek?"	0
   Szóla erre Gyügyü: "Mi biz' azt keressük,	0
   Hogy vitéz voltunknak jutalmát vehessük;	0
   Mert nem oly gyerekség ám az, mint gondolni:	0
   Vagy akarjuk vagy sem, a hazáért halni.	0
   "Hát bizony mi, vajda, valamicskét várnánk,	0
   Amiből tengődjék özvegyünk és árvánk;	0
   Az sem volna rossz, ha hivatalba tennél:	0
   Nem mondhatnák rólunk, hogy: ez is ingyen él?"	0
   Haragosan erre így felelt a vajda:	0
   "Nem takarodtok el a tüzes pokolba?	0
   Lesz majd emléketek, olyan mint egy torony,	0
   Ákombák irással, mint ez a fél karom!"	0
   Amazok egymásra néztek és hallgattak,	0
   Fejöket csóválva búsan elballagtak;	0
   Csóri pedig kezdé, illő vigassággal,	0
   Menyegzőjét ülni Dundi asszonysággal.	0
   Hej? micsoda módjok volt akkor a táncban!	0
   Patak módra folyt a sárgalé a sáncban;	0
   Akkor volt igazán borjunyúzó péntek!	0
   Még a nótának is a javával éltek.	0
   Hát mikor legis-legjobban múlatoznak;	0
   Fegyver közé fogva egyvalakit hoznak:	0
   Ki volna egyéb, mint Puk Mihály kapitány?	0
   Fegyver közé fogta három erős cigány.	0
   Tántorogva lépked és nehezen halad,	0
   Feje le van vágva, hozza hóna alatt,	0
   Behunyott szemével oly szomorún néz ki,	0
   Hogy csupa kín arra még reá is nézni.	0
   "Tedd fel a fejedet!" monda Csóri, s inte:	0
   "Én is voltam olyan szegény ember, mint te;	0
   Akármit hibáztál, én kegyelmet adok,	0
   Örömére annak, hogy vőlegény vagyok."	0
   Puk Mihály e szóra felnyomá a fejét,	0
   Csókolá a vajda csizmatalpa helyét,	0
   S úgy megrugaszkodék a nyitott kapuból,	0
   Hogy még lóháton sem érték volna utól.	0
   Míg ezek igy folynak, iszonyú nagy lárma,	0
   Üvöltés hallatszik, mintha sáska járna.	0
   Kérdi Csóri, mi baj? de senki se' felel;	0
   Maga marad benn csak, a többi kiszelel.	0
   Gyorsan félretolja a kis ablakfiát,	0
   Lenéz az udvarra s álé more!^[2] kiált.	0
   Nagy sereg cigánnyal ott jön Diridongó;	0
   Minden kézbe' puska, fejsze, villa, bunkó.	0
   Állt ugyan egynéhány híve Csórinak ott	0
   (Akiket aznapon hivatalba rakott):	0
   De azok a pártos ellenség láttára	0
   Levegőbe tűntek, mint a könnyü pára.	0
   Szidja Csóri vajdát a közelgő tábor:	0
   "Meg kell csípni!" ordít "amig el nem lábol;	0
   Nyársra kell feszítni! forró zsírba hányni!	0
   Két szeme világát acéllal kivájni!"	0
   Széjjelveti lábát Csóri mint egy sátor,	0
   Megáll az ajtóban, tekintete bátor;	0
   Kardvasán a menteujjal egyet törül:	0
   "Ide jőjön, aki életének örül!"	0
   Mondja, és egyszersmind esküvel fogadja,	0
   Hogy magát életben soha meg nem adja,	0
   Sok ember kipusztul, míg annyira menne;	0
   Ám hisz' próbálja meg, aki Tamás benne.	0
   Felel Diridongó: "Egy tán mégis akad!	0
   De mi sokan vagyunk, és te, látom, magad:	0
   Víjunk ketten, Csóri! a ház elég téres;	0
   Víjunk ketten; hadd lám: te vagy az a híres?!"	0
   Fogcsikorgatással végzé a beszédet.	0
   Csóri az ajtóbul hármat visszalépett.	0
   Bement Diridongó, de mást nem ereszte,	0
   A többi az ajtón és ablakon leste.	0
   Mint mikor az erdőn, nem messzi egymástul,	0
   Két iszonyu tölgy reng a fejszecsapástul;	0
   Roppanásuk nekibődül az erdőnek,	0
   S - amit sose láttam - épen összedőlnek:	0
   Ugy csap Diridongó össze a vajdával,	0
   Szeme a szemével, kardja a kardjával;	0
   Azt hinné az ember: két sebes szélmalom:	0
   Közel épitette valami félbolond.	0
   Irhatnék én arról akármennyi lapot:	0
   Ez s ez hányszor ütött, vagy hány döfést kapott;	0
   De elégnek tartom ennyit irni mostan,	0
   Hogy egyszer csak: zupp le, Csóri vajda, holtan?	0
   Ugy bizony! szörnyet halt; maga is azt hitte;	0
   Szólítják nevérül: rá sem hederítte;	0
   Rázzák, ütik, rúgják, kiáltva és bőgve:	0
   Mindhiába! fekszik, mint egy szenes tőke.	0
   Egyszer aztán ő is meguná a sokat:	0
   Fölveti a szemét és széjjelpislogat;	0
   Hát ím a cigányság ott zsibong előtte,	0
   Mind olyan rongyonsült, mint annakelőtte.	0
   "Szentséges Pilátus!" a vajda felkiált,	0
   "Hol vettétek azt a rongyos libériát?"	0
   Hanem a cigányok beszélnek egyebet:	0
   "Ugyan Csóri, hallj szót, töröld ki a szemed.	0
   Mióta lármázunk és mióta rázunk!	0
   Horpaszon rugdosunk, a képedre mászunk!	0
   Te mégis ugy horkolsz, majd megrepedsz bele:	0
   Szalad az ellenség: mit csináljunk vele?"	0
   "Hadd lám!" monda Csóri és felugrott gyorsan,	0
   Megütötte fejét a pincegádorban,	0
   Mit se' gondol azzal, nem is jut eszébe,	0
   Mikor hozhatták őt ebbe a pincébe.	0
   Szalad a bástyára egy rossz rozsdás karddal,	0
   A cigány sereg is mind utána nyargal:	0
   Látja az ellenség táborát, mely épen	0
   Vissza kezd vonulni sűrü hadi rendben.	0
   Fegyverükön a nap kelő fénye játszik,	0
   Olyan sokan vannak! egy hijok se látszik!	0
   Amin Csóri vajda bámul igen nagyot:	0
   Hiszen ő már tegnap hirmondót se hagyott.	0
   "Oh te hálátlan Puk!" kiált hangos szóval,	0
   "Az én jótettemért így fizetsz te jóval?	0
   Még te népet gyüjtesz ellenem suttomba?	0
   Ágyuhoz legények! hol a kartács? bomba?"	0
   Hamar a cigányság felgyűri az inget,	0
   Meggyujtja kanócát és körültekinget:	0
   Minden van, csak por nincs; azért néznek széjjel:	0
   Vajda örömére ellőtték az éjjel.	0
   Mert hiszen fölösleg mondanom is itten	0
   (Gyengébbek kedvéért mégis megemlítem):	0
   Hogy az ó pincében elaludt a vajda	0
   S ugy álmodta mindazt, ami esett rajta.	0
   Nem is telt az egész olyan sok időbe,	0
   Talán egy órába, legfőlebb kettőbe;	0
   Ugy hogy, mire a nép felvánszorga másnap,	0
   Csóri dicsősége indult hanyatlásnak. -	0
   Megértvén a vajda, hogy miért nem lőnek,	0
   S találván az okot kielégitőnek,	0
   Szemét elmereszti, hasát kidüheszti	0
   És az öklét rázva kiabálni kezdi:	0
   "Jás^[3] ti kócipor had, láttam az anyátok!	0
   Volna puskaporunk, tudom megbánnátok!	0
   Itt lövöldöznénk le, az utolsó lábig,	0
   Sosem érnétek el az akasztófáig!"	0
   A többi cigány is vérszemet vesz legott:	0
   "Köszönjétek - ordít - hogy porunk elfogyott!"	0
   Lehetetlen, hogy ezt ne hallja távolrul -	0
   Hallja is az ellen, mert lám, visszafordul.	0
   Hamar a nagy sáncot megrohanni kezdi,	0
   Három ép ágyuját a kapunak szegzi:	0
   Bezuhan a kapu az első lövésre,	0
   De bezzeg nincs ember, aki álljon résre.	0
   Csóri fővajdának leesett az álla,	0
   Szíve összelottyant, és magába szálla:	0
   "Ilyen a szerencse!" gondolá foghegyen,	0
   "Ha ma égig emelt, holnap alád megyen."	0
   Így tünődik Csóri odafen a bástyán,	0
   Semmerre se' mozdul, ott marad, mint bálvány;	0
   De a hős cigányság lót-fut eszeveszve,	0
   A furólyukba is búna, ha lehetne.	0
   Mint a túri vásár midőn legtömöttebb,	0
   S valaki felkurjant: ahol a veszett eb!	0
   Van lárma, sikoltás, szaladás tétova,	0
   Ezerféle átok, szitok, zenebona;	0
   Zsidó kiált: tolvaj! puffan akit vernek,	0
   Orgonál erősen férfi, asszony, gyermek,	0
   S mindez a juhszélen, egy lebuj csárdába'	0
   Olvad fülrepesztő nyers hármóniába:	0
   Úgy a hős cigányság, vagy talán úgyabban. -	0
   Tódul az ellenség befelé azonban,	0
   S mint nagy égzengéskor összefutott juhak,	0
   A barna vitézek mind rakásra búnak.	0
   Mindenik leginkább a fejét sajnálja,	0
   Egyebét ha ménkő üti meg se bánja;	0
   Nem is látna ottan az ember egy fejet:	0
   Egészen más tag az, amit látni lehet.	0
   Kacag az ellenség, - hogy is ne kacagna!	0
   Kérve kéri Pukot, hogy kegyelmet adna;	0
   De ő meg akarja mutatni hatalmát:	0
   "Hozzanak, kiáltja, kéngyertyát, meg szalmát!"	0
   Mindjár' teljesiték e parancsolatot,	0
   Ami a dádéknak úgy szivére hatott,	0
   Hogy felugrándozva széjjel szaladnának,	0
   Ha legkisebb egér-útat is kapnának.	0
   De minthogy szorosan környül vannak véve,	0
   Környül fogta őket a Puk Mihály népe,	0
   Szomorúan látják a dolog mivoltát,	0
   S elkezdik gajdolni e keserves nótát:	0
     Fáró hesz! Fáró hesz!	0
     Ále moré! már hogy lesz?	0
     Meg se halsz, csak megdeglesz.	0
     Nagy sor ez!	0
     Vitézséged kárba vesz.	0
     Ühűm! ühűm! ühűm!	0
     A szerencse kukhérol:	0
     Puk Mihály lehóhérol,	0
     Megsüt mint a gesztenyét,	0
     Pecsenyét:	0
     Nem szánja szegény morét,	0
     Ühűm! ühűm! ühűm!	0
     Cigányország, ne neked!	0
     Kiesett a feneked,	0
     Háj! dikhesz, dsalomáz,	0
     Dsalomáz:	0
     Nincs már annak kulimáz!	0
     Ühűm! ühűm! ühűm!	0
   Jaj de ki írhatna oly siralmas kótát,	0
   Amily szomorúan zengették e nótát!	0
   Kova lágyult meg rá sok ember zsebében:	0
   Csak nem a kemény sziv Puk Mihály keblében.	0
   Kéri minden ember: mutassa irgalmát,	0
   Hiszen nem érdemlik azt a drága szalmát:	0
   Ő azonban így szól s káromkodik hosszut:	0
   "De, mikor haragszom, hát kin álljak bosszut?"	0
   "Én rajtam la!" kiált a nagyszívü vajda,	0
   Kire az ellenség eddig mit se hajta,	0
   De mostan leszállott a bástyatetőrül,	0
   Mint leszáll a kakas a kakasülőrül.	0
   Igen! mint a kakas, melynek a szomszédné	0
   Taraját megvérzé, tollait kitépé,	0
   Sarkantyúját törte, szemétről elűzte:	0
   Oly szomoru mármost... hanem mégis büszke!	0
   Oly szomoru Csóri, - de a járásában	0
   Most is egy vajdához illő méltóság van;	0
   Nem néz lába alá - akármibe lépne -	0
   Mint egy pecek, úgy áll Puk Mihály elébe.	0
   "Én rajtam la!" mondá, "én vagyok a vajda,	0
   Ha már szemed olyan debreceni fajta,	0
   Hogy nem ismered meg a te jóltevődet,	0
   Ki előtt ugy álltál, mint én most előtted.	0
   "Háládatlan ember! vagy nem jut eszedbe	0
   Mikor a fejedet hoztad a kezedbe?	0
   Összevissza gyúrtad reszkető kezeddel,	0
   Míg én azt nem mondtam: tedd fel, fiam, tedd fel.	0
   "Körmeim közt voltál. Féltetted az irhát;	0
   Megroppanthattalak volna, mint egy bolhát,	0
   Most lelked vacsorán volna Pilátusnál:	0
   De több az emberség a káposztás husnál.	0
   "Töltsd boszúdat rajtam, ha rávisz a lélek,	0
   Ha már oly nagyon esz az a f... méreg;	0
   De mit vétett ez a szegény ribilliú?	0
   Mind ártatlan ez, mint a ma született juh.	0
   "Olyan áldott nép ez, hogy kenyérre kenni	0
   S mint a sajtkukacot, meg lehetne enni:	0
   Könnyen megneheztel, de kibékül mindjár':	0
   Fogadom, hogy terád egy se' haragszik már.	0
   "Én meg... ezerszerte jobb vagyok őnálok:	0
   Mint az érett gyümölcs, szinte széjjelmállok,	0
   A csupa jóságtul kásás vagyok, parázs;	0
   Az a nagy csuda, hogy el nem hord a darázs.	0
   "No de légy bár süket mind e szép szavakon,	0
   Az én jóságomat nézd te ámbár vakon,	0
   Akasztass fel engem, ha tetszik, magamat:	0
   Csak ne bántsd Évámat és szép két fiamat.	0
   "Oh drága rajkóim! oh hűséges Évám!	0
   Azér' bődül a sors, mint egy gulya, énrám,	0
   Hírem lobbanása azér' lett - csütörtök,	0
   Hogy megútáltalak; belém bujt az ördög.	0
   "Engedd látnom őket, egyszer, utoljára,	0
   Azután nem bánom, huzzanak a fára!	0
   Azt is megmutatom, hol vagyon a kincsem,	0
   Csak legyen, aki majd felhozni segitsen."	0
   Oly szívrehatóan beszéle a vajda,	0
   Hogy csak dűlt az ember, ki jobbra, ki balra;	0
   Maga Puk Mihály is, a hasát megfogván,	0
   Szoritá a száját, erősen makogván.	0
   De mikor a vajda kincseit említé,	0
   Orrán pápaszemét feljebb emelíté,	0
   Füleit hegyezvén igy kiálta fel: "Nos?	0
   Ez az ember mégsem egészen bolondos!"	0
   Hanem a cigányok - bár nem mondják szembe -	0
   Vannak a vezértől külön értelembe':	0
   Csóri megbolondult! - suttogák bámulva;	0
   Bizony, a mi fejünk meg van bolondulva!	0
   Puk Mihály azonban jóval fizet jóér':	0
   "Kegyelem, kiálta, nem vagyok én hóhér,	0
   Tréfa volt az egész, hogy nevessünk rajta,	0
   Egy szál hajatok sem fog görbülni, vajda."	0
   Titkon pedig így szól, minthogy igen eszes:	0
   "No hé! hol van a kincs? mindjár' odavezess!"	0
   Egyedűl követte a vajdának utját,	0
   Mert nem akarná, hogy a többiek tudják.	0
   Szobáról szobára vezeté a cigány,	0
   Nem, mintha a járást nem tudná Nagy-Idán.	0
   De környékezi már néminemü kétség,	0
   S fiait keresi, meg a feleségét.	0
   Nincs azoknak ottan se' híre, se' hamva.	0
   "Ahá! visszamentek, gondolá, a halba?"	0
   Az egész bolondság előtte ugy rémlik,	0
   Hogy talántán nem is való az, csak félig.	0
   Csak kérdezi Puk, hogy hol lesz már a kincse:	0
   "Isten benne tudós - sohajt - van-e? nincs-e?"	0
   Megy az ó pincébe, keresi az ajtót,	0
   Nem leli... hogy lelné, ahol sohasem volt!	0
   Körösleg, a pince falain tapogat:	0
   "Csak a kulcsot lelném! vagy bár a kulcslyukat!	0
   Nem baj a kincs! nagyobb az, hogy nem találom...	0
   Száz ébrenlételnél többet ér egy álom!"	0
   Így beszélt a vajda, füleit vakarván;	0
   Puk Mihály is hallá, hinni nem akarván.	0
   Néz egy szögeletbe, pápaszemes orral -	0
   S mintha aranyokat látna ottan, sorral.	0
   Nagy darabok voltak, mint az ember ökle,	0
   A pince zugába szanaszét lelökve:	0
   Fényes szép kardjával megpiszkálta... hanem	0
   Ő se' mondta, mi volt - én se' hiresztelem.	0
   Meg nem gáncsoljátok szegény költő dalát:	0
   Puk Mihálynak irta ebben diadalát;	0
   Méltó oly vitézség, mint az övé, erre:	0
   Más babér nem termett e dicső fegyverre.	0
   Boszús képpel hagyá a kincstárat oda	0
   És vitézeinek ily parancsot ada:	0
   Hogy a cigányokat ebrudon kivessék;	0
   Tetszős volt azoknak ez a kötelesség.	0
   Kettő nagy doronggal a kapuhoz állott,	0
   A többi riasztá a szép cigányságot:	0
   "Fuss moré, ahogy tudsz!" ők szaladtak sorra,	0
   Kapu küszöbénél nagyokat ugorva.	0
   Rúdját ama kettő úgy tartja keresztbe,	0
   Hogy át kell ugorni sebes futás közbe;	0
   Nem magasan tartják, de neki lóditják	0
   S a szegény dádékat repülni tanitják.	0
   Már csupán a vajda volt odabenn, maga:	0
   Ő is nagykomolyan rúd felé ballaga,	0
   Hol a végit nézte, hol pedig középen,	0
   Látszott, hogy szeretné kikerülni szépen.	0
   Egyszer nagyot ugrik, de nem ám előre,	0
   Hanem egyenest fel, fel a levegőbe,	0
   Amazok a rúdat felkapák üresen:	0
   Rúd alatt a vajda kisuhant ügyesen.	0
   Visszanézett egyszer és fügét mutatott;	0
   Akkor aztán ő is a többivel tartott,	0
   Kik, mihelyt künn voltak, úgy megiramodtak,	0
   Hogy most is szaladnak, ha meg nem állottak.	0
   ^[1] Bandsal. A. J.	0
   ^[2] Oh jaj, more! A. J.	0
   ^[3] Cigány indulatszó: Jaj! A. J.	0
PERÉNYI	0
     I.	0
   - Holtodiglan... holtomiglan.	0
   Oh! ez nékem mind kevés:	0
   Üldöző rém álmaimban	0
   E hitszegő esküvés.	0
   A szerelem egy s örök,	0
   Nem födi el néma rög;	0
   Ketté a halál sem vágja:	0
   Átalér az más világba.	0
   A szerelem -	0
   Nem az a maroknyi föld,	0
   Mellyel a hüség, adója	0
   Végső szakmányát lerója,	0
   Eldobván a koporsóra;	0
   Nem is a gyász, a sötét mez,	0
   Melyet amily könnyen felvesz,	0
   Épen oly hamar leölt.	0
   - Eldobnád-e majd szerelmem	0
   Az utolsó marok földdel...?	0
   Vagy virággal s téli zölddel	0
   Bokrozod be nyugvó helyem?...	0
   Oh Ilona! túl a síron	0
   Hűségedet, monddsza, bírom -	0
   Bírom-e osztatlanul?	0
   S ha találkozunk egymással	0
   Majdan a feltámadással:	0
   Szűz szerelmed ép egésze	0
   - Esküdjél - ha enyim lész-e?...	0
     II.	0
   Gábor az, ki nagy sötétül	0
   Ilyet kérdez hitvesétül,	0
   Asztalán habzó kehely...	0
   (Az ötvenes évekből)	0
TOLDI ESTÉJE	0
Első ének	0
      ,Tholdira királynak egyszer lőn haragja...	0
      Három esztendeig nem ment bé udvarba.'	0
      Ilosvai	0
   Őszbe csavarodott a természet feje,	0
   Dérré vált a harmat, hull a fák levele,	0
   Rövidebb, rövidebb lesz a napnak útja,	0
   És hosszúkat alszik rá, midőn megfutja.	0
      Megpihen legszélén az égi határnak	0
   S int az öregeknek: "benneteket várlak!"	0
   Megrezdűl a feje sok öregnek erre:	0
   Egymásután mégis mennek a nyughelyre.	0
   Így pihent akkor is; így tekinte vissza;	0
   Síma volt a mező, a menny pedig tiszta;	0
   Milliom kis naptól ragyogott a mező:	0
   Akárhova nézett, csak azt látta: ez ő!	0
      Itt egy tócsa tükrén, s felvetődő halán,	0
   Ott egy kis bogáron, s a gyep pókfonalán,	0
   Mindenütt, mindenütt, meddig szeme kilát,	0
   Láthatá a vén nap önnön ia-fiát.	0
   Sokfelé tekinte, módja is volt ebben,	0
   De most Nagyfalura nézdegélt legszebben,	0
   Nagyfalu helységben a Toldi kertjére:	0
   Tán az őszi fáknak hulló levelére?	0
      Tán az árnyékokra, hogy mind arcra esnek,	0
   S leborulva hosszan, tőle búcsut vesznek?	0
   Tán a kurta pejre, mely, ahol csak leli,	0
   A felmagzott burjánt nagybúsan legeli?	0
   Tán erre, tán arra... tán a kőkeresztre,	0
   Mely egy kis domb alján földbe volt eresztve?	0
   Sem erre, sem arra: Toldit, az öreget	0
   Nézte, hogyan térdel a sír dombja megett.	0
      Nincsen már hajának egy fekete szála,	0
   Öveig lenyúlik szép ezüst szakálla,	0
   Szép fehér szakálla, melyet, amig térdel,	0
   Kebelére kulcsol összefont kezével.	0
   Imádkozik ottan csendesen és mélán,	0
   Néha egy könny csillog szeme alsó héján,	0
   Néha, de csak ritkán, megmoccan az ajka,	0
   Ám egy hang, mi nem sok, annyi sincsen rajta.	0
      Feje felett átment a zimankós élet,	0
   Tele most hideg, de csendes tiszta tél lett,	0
   Három éve már, hogy nem az udvart lesi,	0
   Hanem a megígért jobb hazát keresi.	0
   Három éve történt, hogy az agg levente	0
   A király haragját ősz fejére vette,	0
   Gáncsolván az udvart, annak puha kényét,	0
   Csinosabb szokásit és olaszos fényét.	0
      Szálka volt szemében a sok díszpalota,	0
   Szüntelen csak zsémbelt: "nem való ő oda,"	0
   Míg, szaván marasztva, elküldé a király:	0
   Hazamene halni, és most holt hire jár.	0
   Megavult az ős ház, a zápor lemosta,	0
   Az idő, e vén sas szörnyen megrugdosta.	0
   Érzi a megoszlás napját, hogy eljöve,	0
   Földre kivánkozik majd mindenik köve.	0
      Apró szelek, mikor repülni tanulnak,	0
   Födeléből egy-egy lécközét lefúnak;	0
   Egyszer majd nekivág a zivatar apja,	0
   Beleölti szarvát és a földhöz csapja.	0
   Ott van még az ablak, mely a kertre nyílik,	0
   De rozmarinbokor benne már nem díszlik;	0
   Ott van a kis ajtó, de hej megvetkezett!	0
   Belőle a szú is régen kiéhezett.	0
      Rozsdás a kilincse; sarka, amint fordul,	0
   Mintha fájna néki, ríva megcsikordul,	0
   Pedig tudja bölcsen, merre van a nyitja;	0
   S emeli az öreg Bence mikor nyitja.	0
   Bence Toldinak volt fegyvernök vitéze,	0
   Sokszor volt urával háborúban része,	0
   Akkor csak komázott a kaszás halállal,	0
   Most inkább rőzsefát vinne görnyedt vállal^[1]	0
      Hej! pedig öreg már, sírban a fél lába,	0
   Épen olyan, mint az apja hajdanába',	0
   Apja, a vén Bence, kitől nemcsak nevet,	0
   Hanem hűséget is mintegy örökbe vett.	0
   Az öreg fegyvernök megállt a küszöbön,	0
   Észrevette Toldit túl a keskeny kövön;	0
   Mutató ujjával béfogá ajakát,	0
   A köhögéstől is türtőztette magát,	0
      A lovat vigyázta, mert itatni kellett. -	0
   Azonban felállott Toldi a sír mellett,	0
   Inte a cselédnek s parancsolta neki:	0
   Egy kapát, egy ásót hozzon egyszerre ki.	0
   Kötve hitt a szolga saját füleinek,	0
   Hej szerette volna megkérdeni: minek?	0
   Veteményezésnek nincs immár ideje,	0
   Nem is volt e kertben, van húsz esztendeje.	0
      Így töprenkedék, de csak felment azonban,	0
   Lelt ásót és kapát négy kamara lomban,	0
   Lehozá, - az ásót a földbe ütötte	0
   S szemeit urára kérdve függesztette.	0
   De Toldi Bencére nem is igen nézett,	0
   Fogta, a gyepen egy kis helyet pécézett,	0
   Négy lépés a hossza, széle csak felényi:	0
   Nem nehéz dolog azt ásóval kimérni.	0
      Bence meg csak nézte, tűnődvén magában:	0
   Mit akar gazdája sírhalom hosszában?	0
   Sírhalom tövében annak ásnak árkot,	0
   Aki nem lát többé fényes napvilágot.	0
   Nagy szeget ütött ez a Bence fejébe,	0
   Gondolkozott, hogy-mint kerüljön elébe?	0
   Tudta, hogy Toldinál áros a felelet,	0
   Századik szavára alig szól egy felet.	0
      Azért nem is merte megkérdezni tőle,	0
   Csak nézett hol őrá, hol az ásott földre:	0
   Vitéz Toldi Miklós galambősz fejére	0
   S a keskeny gödörnek fekete földére.	0
   Végre feltalálta, hogyan jusson szóhoz,	0
   S ekkép szólamolt meg, nyulván az ásóhoz:	0
   "Hadd segítsek, uram; illetlen az nékem,	0
   Hogy itten, kezemet összedugva, nézem,	0
      Úgysem ástam én sírt - haótátul óta..."	0
   Itt beszédét rögtön félbeszakította	0
   S nézett gazdájára hunyorított szemmel,	0
   Lesve, hogy felel majd igennel, vagy nemmel.	0
   De urának nem volt kedve azt ráhagyni,	0
   Egy szóval se mondta, sír lesz-e hát, vagy mi?	0
   Mint a béfagyott tó, nyugodt volt az arca,	0
   Nincs szél a világon, ami felzavarja.	0
      Bencének ez a kép egy betűt se mondott,	0
   Sőt tán még nevelte az előbbi gondot,	0
   Sötét szomorúság, mint egy messze felleg,	0
   Hírt adott szelével, hogy veszély közelget.	0
   Toldi nem bocsátván el az ásó nyelét,	0
   A kapát vevé fel a hűséges cseléd:	0
   Csak folyt, csak folydogált szó ne'kűl a munka,	0
   Végre Bence a nagy hallgatást elunta:	0
      Nem is hallgatását unta el annyira,	0
   Titkos félelemnek furdalá a nyila:	0
   Akkor kell a sír, ha a háznál halott van,	0
   De ahol halott nincs, minek ásnak ottan?	0
   Mégsem mert kezdeni egyenesen belé,	0
   Csak amúgy távolról kerülgetett felé:	0
   "Nagy jó uram, tréfán kivül, megkövetem,	0
   Hogy mi sírt ásnánk most, sehogy sem hihetem.	0
      Igaz, sírnak indult az egész formája,	0
   Épen egy emberre van kimérve szája,	0
   Széle, hossza megvan, s ha kiássuk mélyét,	0
   Át-alhatja benne egy halott az éjét.	0
   "Oh, de hát, mennybéli szentséges angyalok!	0
   Ki belé fekügyék, hol vagyon a halott?	0
   Máskor volt halottunk, mint terített kéve,	0
   Kiterítve szépen csata mezejére;	0
      Akkor volt halottunk s nem temettük őket,	0
   Most nincsen, és mégis vájjuk ezt a földet;	0
   Az egész házunknál nincs egy árva lélek	0
   Rajtunk kívül, akit ebbe temetnének."	0
   Bence itt egy kissé elhagyá beszédét,	0
   Letörlé tenyérrel arca verítékét,	0
   Két öreg markán a nedvet eldörzsölte,	0
   Hogy ne csússzon ki a kapanyél belőle.	0
      Időt akart adni, hogy feleljen Toldi,	0
   De a vén Miklósnak nem jött kedve szólni;	0
   Hogy tehát az idő ne teljék hiába,	0
   Visszament beszéde kerékvágásába:	0
   "Aki volt halottunk, kedves életében,	0
   Csendes sírban fekszik eltemetve régen:	0
   Kedves nagyasszonyunk, Toldi Lőrinc nője,	0
   Annak a neve van metszve, ezen kőre.	0
      Elkopott az írás - dejszen nem is csoda,	0
   Negyven éve lesz már, hogy bevésték oda;	0
   Elmosá a zápor - dejszen csak hadd mossa:	0
   Úgysem soká lesz már, aki azt olvassa..."	0
   Fölegyenesedék e szavakat hallván	0
   S végignézett Toldi a sír puszta halmán:	0
   Szemei sokáig, sokáig nyugvának	0
   Mohos kőkeresztjén jó édesanyjának.	0
      De nem szóla semmit, mintha néma volna,	0
   Rátekinte a vén fegyverhordozóra,	0
   Szeme járásából nem tetszett ki harag,	0
   Mintha mondaná, hogy: "beszélj, nem bántalak".	0
   Hát beszélt is Bence, mert nagyon kilátta,	0
   Hogy ma őrá szorult a beszéd magára:	0
   "Szegény édesapám, jó öreg Benedek!	0
   Nyugossza meg Isten sírjában kelmedet,	0
      Nyugossza meg Isten a haló-porában,	0
   Mert hű és igaz volt élete folytában,	0
   Hűséges cseléde volt kegyelmed annak,	0
   Akinek lábánál csontjai porladnak.	0
   "Kelmednek is régen behantoltuk sírját,	0
   Azóta hányadik újesztendőt írják!	0
   Nem is kívánkozik másik házba kelmed,	0
   Tán inkább fiának ássuk ezt a vermet."	0
      Így beszélt a szolga elérzékenyülve	0
   És bágyadt szeméből könnycseppet törűle;	0
   Rátekintett Toldi a kicsiny halomra,	0
   Mely a másik Bence földi részét nyomta.	0
   Alul a kereszten, alul a sírhalmon,	0
   Alig látszott már ki a földből az a domb,	0
   Sőt talán a szem már meg sem lelte volna,	0
   Ha lapú és burján fel nem verte volna.	0
      Arra néze Toldi s eszébe jutottak,	0
   Amikért szerette a szegény halottat, -	0
   De semmit se szólott, mintha néma volna,	0
   Visszatette lábát a kemény ásóra.	0
   Foly a munka, csak foly, ásnak együtt, ásnak,	0
   De egy árva szót se szólanak egymásnak;	0
   Foly a munka, csak foly, vége sincs már messze,	0
   És még, hogy mit ásott, csak gyanítja Bence.	0
      Megszólal még egyszer faggatózás-képen:	0
   "Oh! talán ez a sír a György úré lészen,	0
   Talán összeszedték elszórott csontjait,	0
   Azt akarja uram eltemetni ma itt...?	0
   "Oktalan csevegés! magam is rátérek,	0
   Hogy bizz éretlenség, amiket beszélek,	0
   Mintha nem jól tudnám, Toldi György hol vagyon	0
   Gonosz végre jutván medvevadászaton:	0
      Rút halállal halt meg, vadállat levágta,	0
   Messze völgy hollója két szemét kivájta,	0
   Kullogó farkasok rajta sorsot húztak:	0
   Igy lett vége a rossz testvérnek, fiúnak."	0
   Elkészült az árok. Toldi benne álla,	0
   Kilátszott belőle ősz haja, szakálla;	0
   Bence még a gödröt egyengette, - térden,	0
   Hogy kapája inkább a fenékre érjen.	0
      Toldi felnézett rá s megszólala: "Bence!"	0
   "Mit paran...?" felelt ez, a többi szót lesve,	0
   Várta nagy sokáig, mit beszél gazdája, -	0
   Egyszer a vén Toldi így kezdé hozzája:	0
   "Bence, fegyveremnek régi hordozója,	0
   Figyelmezz szavamra emberséges szolga;	0
   Együtt ettünk meg mi sok kenyeret, sok sót,	0
   Jó öreg cimborám, hallgasd meg ez egy szót:	0
      Láttam az életnek minden változását;	0
   Látom most napomnak végső hanyatlását;	0
   Jártam a tömött rend között, melyet kaszált -	0
   Most fejemre várom a kaszást, a halált.	0
   "Lajos, büszke Lajos! magyarok királya!	0
   Voltam én is hű, de nincs annak hálája;	0
   Tudja a te lelked, hogy ki és mi voltam,	0
   S betöréd fejemet, mert igazat szóltam.	0
      Adjon Isten neked, adjon a hazának	0
   Erősebb karokat, mint ezek valának;	0
   Adjon tanácsadót, jobbat mint én valék	0
   S tudja Isten, meddig lehettem volna még.	0
   "Nincsen az élethez tovább ami kössön,	0
   Aki volt, az régen itt pihen hüvösön;	0
   Kardomon sötétlik három évi rozsda,	0
   Róla ellenségvér soha le nem mossa.	0
      Még tán bírtam volna, de már annak vége,	0
   Nincsen a hazának énreám szüksége:	0
   Nem kell a kalász, ha hő nap megérlelte,	0
   Jobban kell a burján, aki azt felverte.	0
   "Vándor-madár lelkem: jól érzi magába',	0
   Hogy ma-holnap indul melegebb hazába.	0
   Neki már e földön minden olyan fagyott!	0
   Neki én leroskadt hideg hajlék vagyok.	0
      Sírom ez. Kevés nap vár üresen engem -	0
   Te, öreg barátom, te temess el engem...	0
   Ide temess akkor s ne tégy semmi jelet,	0
   Csak, amivel ástam, ezt az ásónyelet."	0
   Elhallgatta Bence a Miklós beszédét,	0
   Lelkére is vette, de kivált a végét,	0
   Zokogott, de el volt a képe takarva,	0
   Eltakarta azt a kereszt egyik szarva.	0
      Úgy sírt, mint az eső, lelkéből a bánat,	0
   Lágyabb szive lévén, mint a gazdájának,	0
   Kinek szeme nyugton nézett üregéből,	0
   Mint sötét tengerszem mély völgy fenekéből.	0
   S immár az esthajnal, mintha város égne,	0
   Felsütött pirosan, tüzesen az égre;	0
   Majd lohadt a láng és ami ott marada,	0
   Csak szén, csak korom lőn: a sötét éjszaka.	0
      Romba dőlt a szép nap fényes palotája,	0
   Puszta és hideg lett annak omladványa,	0
   Embertelen bagoly fogott benne tanyát	0
   S elkezdé sivítni halálhozó dalát.	0
   Jó Toldi azonban másra figyelmezett:	0
   Egy lóhátasra, ki épen most érkezett;	0
   Régen elpusztult az ősi kert gyepűje,	0
   Nem kellett, hogy azt az útas megkerülje.	0
      Észrevette Bencét s odamenvén hozzá,	0
   Hol legyen gazdája, tőle tudakozá;	0
   De Bence egy szónak sem birt lenni ura,	0
   Csak mutatott kézzel a kivájt odura.	0
   Akkor a lóhátas ígyen kezde szólni:	0
   "Jöttem kegyelmedhez, nagy jó uram Toldi,	0
   Jöttem kegyelmedhez, mint hírmondó követ,	0
   Fényes Budavárból hozván a hírt jövet.	0
      Régi jó baráti ottan kegyelmednek	0
   Az öreg bajnokra visszaemlékeznek,	0
   Visszaemlékeznek sok csuda dolgára	0
   S engem íly szavakkal küldenek hozzája:	0
   "Eredj, fiam, eredj Pósafalvi János,	0
   Nézd meg a vén Toldit: beteg-é, halálos?	0
   Beteg-é, halálos, hogy kezét sem bírja,	0
   Vagy talán már épen el is nyelte sírja?	0
      S mondd meg ezt a hírt, hogy ha beteg, haljon meg	0
   Ha meghalt, sírjában hétszer forduljon meg:	0
   Mondd meg neki, hogy a hős magyarnak vége,	0
   Leányágra szállott régi dicsősége.	0
   "Játék van Budában, fényes harci játék,	0
   Sok magyar kidőlt már, de egy olasz áll még:	0
   Olasznak süt a nap, annak áll a világ,	0
   Magyar! este van rád, neked jóéjszakát.	0
      Karján a pajzs, melyet viadalban nyere,	0
   Rajta országcímer, hazánk szép címere;	0
   Eladó a címer, nem is nagyon drága:	0
   Nem arany, nem ezüst, - kis vér a váltsága.	0
   "De nincs a hazában, hiába keresnél,	0
   Amely azt kiváltsa, egy kanál becses vér,	0
   Ami van, az olcsó, nincsen semmi ára,	0
   Ingyen öntik a vár szomju piacára.	0
      Most az olasz, mint egy hím páva, kevélyen,	0
   Országcímerünkkel hazájába mégyen..."	0
   "A pokolba megyen!" rivalkodik Toldi,	0
   "Vén sas, ifjodjál meg, nem érsz rá meghalni!"	0
   És az ősz levente, e szavakat szólva,	0
   Kiugrék a sírból, mintha ifju volna;	0
   Háborús tenger lőn lelke, melynek habja	0
   Tűzokádó hegytől fel vagyon forralva.	0
      S monda: "Vidd hírül az öreg cimboráknak,	0
   Hogy a vén bajnokot sír fenekén láttad:	0
   De a lelke ott lesz a viadaltéren;	0
   Vérbosszúját állni az idegen véren.	0
   ..."Menj, vakard meg, Bence, kurta pej lovamat,	0
   Étellel, itallal újíts föl magamat,	0
   Pincémben tekerd ki a bedagadt csapot	0
   S hozz öreg bort, attól ifju kedvet kapok.	0
      Te meg, Pósafalvi, jőj be vendégemül,	0
   Hálj nálam, sötét lesz elmenned egyedül,	0
   Légy vendégem és lásd: isten-igazában	0
   Hogy' iszik, hogy' vigad a magyar buvában."	0
   Akkor bemenének. Benn a tág szobában	0
   Ivott és vígadott Toldi haragjában,	0
   Birkozott a borral, erejét próbálván	0
   És meggyőzte a bort, erős lábon állván.	0
      Bence, meg a másik, eláztak mellőle.	0
   Toldi is ledőlt egy kopott medvebőrre:	0
   De csak úgy boronga szemein az álom,	0
   Mint ha árnyék napfényt kerget a határon.	0
   ^[1] Célzás az ismert mesére: »A halál és az öreg.« A. J.	0
Második ének	0
      ,Egy olasz vitéztől mind elejtetének.'	0
      Ilosvai	0
   A hajnal, az égnek gyönyörű tündére,	0
   Nem űle ki másnap az ég küszöbére,	0
   Tán bizony beteg lett, ágyba lévén esve,	0
   Hogy ki sem pillanta sem reggel, sem estve.	0
      A puszták határit sűrü köd takará,	0
   Mely egész nap röstelt fölmenni, vagy alá,	0
   Nagy, nehéz, fojtó köd, milyen az embernek	0
   A lelkét is nyomja, rátapad tehernek.	0
   Toldi ment az úton, csak másodmagával,	0
   Be lévén födözve nagy vastag ruhával:	0
   Teste béburkolva őszi nap ködével,	0
   Lelke bús haragnak sötét fellegével.	0
      "Hm" köhinte néha; néha felsohajta.	0
   Nagy lehet az a bú, hogy erőt vesz rajta,	0
   Nagy lehet nyakán e hároméves gyermek,	0
   Hogy az erős Toldi sem birá a terhet.	0
   "Elvadult a vén sas" - gondolá, "de lesz még,	0
   Sokszor lesz ilyen nap, mikor fölkeresnék,	0
   Mikor vén karjaim és rozsdás fegyverem	0
   Örömest megvennék e kis szón: kegyelem;	0
      De adhat kegyelmet, adja bár halmazzal:	0
   Ha eddig nem adta: most nem élek azzal!	0
   Nyakamon penészlik az unalom örve,	0
   Testem meg van törve, lelkem meg van ölve!	0
   Jött azonban a dél, bárha nem süt a nap,	0
   Jön az éj, bár holdja nem világol annak,	0
   Sem egy szelet holdja, sem egy szem csillaga.	0
   Hogy magát legalább látná az éjszaka.	0
      Végre egy hűs szellő addig erőlködött,	0
   Hogy messze zavarta a nagy lomha ködöt;	0
   A piros hajnalnak volt az csipős szele,	0
   Mely a Toldi útján harmadikszor kele.	0
   Ébred a zaj reggel híres Budavárban,	0
   Ősz Lajos királynak fényes udvarában,	0
   Áll a harci játék, vagy inkább csak állna,	0
   Ha mérkőzni bajnok, már csak egy is válna.	0
      Vált ugyan még eddig minden nap, de mennyi,	0
   S mindnek meggyalázva kellett visszamenni:	0
   Mert halálos vért az olasz bár nem ontott,	0
   Tíz is megfekütte egy nap a porondot.	0
   Nagy is volt az olasz, sok erő fért belé,	0
   Fekete mén lova nehezen cipelé,	0
   Sokat nyomott rajta páncéla, fegyvere,	0
   De csontos teste volt a legsúlyosb tereh.	0
      Hetykén járt alá s fel ország címerével,	0
   Faggatá a népet gúnyoló beszéddel,	0
   Szíve a szerencsén hólyaggá fuvódott,	0
   S gyakran éles szókkal ígyen csúfolódott:	0
   "Nem vagyok én tenger idétlen csodája,	0
   Hogy elálljon rajtam utca szeme-szája;	0
   Nem is jöttem ide, pórázon vezetve,	0
   Táncomat mutatni, mint valamely medve.	0
      Sőt a szemfényvesztést sem oly nagyon értem,	0
   Hogy magát ily sok nép összetörje értem:	0
   A szemfényvesztésnek csak egy módját tudom...	0
   Aki meri nézni, jőjön, megmutatom.	0
   "De ugyan ki jőne? melyik merne jőni,	0
   Gyenge ábrázatját kövön összetörni...?	0
   Ne lopjuk az időt: felment annak ára;	0
   Jobb, hogy minden ember hazamegy dolgára; -	0
      Én is ezt a címert hazaviszem innet,	0
   Mivelhogy ez engem örökösen illet:	0
   Jó'jtszakát, magyarok, ámbár reggel vagyon:	0
   Váratok piacát én immár elhagyom."	0
   Mint a bőszült gulya, ha vérszagot érez,	0
   Bömbölve fut össze a kiomlott vérhez:	0
   A lázadt magyarok azonképen vannak,	0
   Mind az olasz felé törnek és rohannak.	0
      Mennydörgést felülmúl vészes ordítások,	0
   Látszik, de nem hallik fogcsikorgatások?	0
   Mint a tengerhabok, egymást zúgva tolják	0
   S amint neki dőlnek, recseg a nagy korlát.	0
   Feláll a király is hímzett sátorában,	0
   Mind a két ajaka reszket haragjában,	0
   Homlokán a ráncok sűrűbbre vonúlnak,	0
   Szeme széjjelvillog, orcái kigyúlnak.	0
      Egyszersmind előáll két derék levente,	0
   Egy édesanyának szülötte, nevelte,	0
   Egyformák tetőtül talpig épenséggel,	0
   S szólnak a királyhoz tanult emberséggel:	0
   "Szépen megkövetjük felséges királyunk,	0
   Hogy hitvány beszéddel színe elé állunk,	0
   Nem tehetünk róla, mert a vérünk lázad,	0
   Égeti lelkünket e szörnyű gyalázat.	0
      Ím az országcímert, négyes szalagjával,	0
   Négy ezüst szalagján hét oroszlánjával,	0
   Koronás, keresztes, hármas zöld hegyével	0
   Egy bitang kalandor játékon nyeré el.	0
   "Tiszteljük, becsűljük az olaszt mi otthon,	0
   De magyar hazánkban rajtunk ki ne fogjon,	0
   Ne kössön velünk ki, csúffá ne tegyen, mert	0
   Megharagszunk, aztán nem nézzük az embert.	0
      Sohse lásson úgy föl hústorony testével,	0
   Szeme föl se nyíljék kocka-szerencsével:	0
   Gyermeki játszásnak mi a dicsősége?	0
   Rója fel, hogy annak sírás lesz a vége.	0
   "Vagy talán azért van úgy elkevélyedve,	0
   Hogy vele kitűzni senkinek sincs kedve?	0
   Nincs, mert nem játékra való ez a dolog,	0
   Melyben egy nemzetnek böcsülete forog.	0
      Nem játszhatnék, midőn haragszik a magyar	0
   És hazájáért nem orra bukni akar:	0
   Szégyen és kacajgúny a bukás jutalma:	0
   De dicső az ember hazájáért halva.	0
   "Azért megkövetjük felséges királyunk,	0
   Mi e csúfolóval mostan szembeszállunk,	0
   Szembeszállunk pedig nemcsak kopjaszálra,	0
   Hanem, ahogy illik, életre s halálra.	0
      Nem való játékra az efféle dolog,	0
   Melyben egy országnak becsületi forog:	0
   Gyalázatos élet a bukás jutalma:	0
   De dicső a bajnok, a hazáért halva."	0
   Míg az egyik szólott, fejjel a testvére	0
   Ráüté a szókat, mintha ő beszélne;	0
   Hallgatá a népség, mint valamely papot,	0
   Víni mind a kettő engedelmet kapott.	0
      Az olasz kivonta - s végignéze kardján,	0
   Fényes lapját kétszer végigfente karján,	0
   S megfordult a lóval egy álló helyében,	0
   Körülhordva szemét a temérdek népen.	0
   A nép mit se hajtott az olasz vitézre,	0
   Mintha fénylő kardját nem is venné észre;	0
   Most már bizonyosnak hitte a diadalt,	0
   Tudta, kinek híják a két szép fiatalt, -	0
      Azt is, kinek híják, azt is, hogy ki fia,	0
   Azt is, hogy mindkettő nagy vitéz dalia;	0
   Kik midőn a korlát közzé bejövének,	0
   Rájok minden szemből nevetett a lélek.	0
   Gyulafi nemzetség sarja mind a kettő,	0
   Egy napon és órán hajtá őket egy tő,	0
   Iker magzatai egy édesanyának,	0
   Szemre, szívre, főre hasonlók valának.	0
      Mint midőn egy szárra két szép gyümölcs forrad.	0
   Mindenik megsínyli, ha az egyik sorvad:	0
   Úgy hangzottak össze a legkisebb vágyban;	0
   Ittak egy pohárból s háltanak egy ágyban.	0
   Lóránt az idősebb - alig néhány perccel	0
   Néha, midőn tréfált, büszke is volt ezzel;	0
   Bertalan az öccse, - de magasabb nála,	0
   Legalább oly fokkal, mint egy haja-szála.	0
      Ezen esett néha szóbeli feszengés;	0
   Nem is vala köztük komolyabb versengés,	0
   Mígnem a két ifju azt az időt érte,	0
   Mikor mindenik szív a magáét kérte.	0
   De midőn ama szép korra eljutának,	0
   Melyben már az ifju örvend a leánynak,	0
   Mikor elbájolja minden, ami szűzi,	0
   És, ha mit az eldob, kebelére tűzi;	0
      Mikor - oh, élet rövid paradicsoma!	0
   Egy virág, egy fűszál, vagy csak lába nyoma,	0
   Egy vonás, egy semmi... rája emlékeztet,	0
   És a szívben meleg forrást gerjedeztet;	0
   Mikor, mondom, e szép korra eljutának:	0
   Szerelmére gyúltak ketten egy leánynak;	0
   Kende Rózsa volt az, Kende Pál magzatja,	0
   Büszkébb vala rá, mint őseire, atyja.	0
      Annak szánta lányát, akit keble választ,	0
   De ez a fiúkban nem birt tenni választ;	0
   Szíve mindenikhez egy mértékbe' vonzá	0
   A kettős szerelmet egyszerre viszonzá.	0
   Váltig mondja Lóránt, váltig is izenget,	0
   Hogy ő az idősebb, s az idősebb enged;	0
   Bertalant is gyötri a testvéri bánat:	0
   Ő az ifjabb, úgymond, és az ifjabb várhat.	0
      Százszor a leányt ők nevezik biróvá:	0
   Egyszer sem tehetik részre-hajolóvá,	0
   Míg nyomos tanáccsal közbeszól az apja	0
   És a döntő percet három évre szabja.	0
   És már a kitűzött három év letelvén,	0
   Nem enyhíte semmit az ifjak szerelmén;	0
   Hiába kereste mindenik a halált,	0
   Mert csak hírre-névre, dicsőségre talált.	0
      Ismeré azt minden, a két forgótollat,	0
   Mely elüljár mindég, hol veszély van s hol had;	0
   Ismeré a kardot, melyhez oly hű társa,	0
   Valamint a két szem egy közös látásra.	0
   Ott valának, midőn Lengyelország népe	0
   Másodízben térdelt nagy Lajos elébe,	0
   Ki utólszor vonta fegyverét, - a litván	0
   Zendülők haragját hódolni tanitván.	0
      Ott valának, midőn a gőgös Velence,	0
   Az Ádria-tenger mátkája, kegyence,	0
   A föld kincsesháza és a világ ura,	0
   A magyar fegyvertől békeszót koldula.	0
   Jelen voltak nemrég a nápolyi harcon,	0
   Hol vérbűne díját elvevé az asszony,	0
   Ki Lajosunk öccsét birta hajdan férjül,	0
   És még nem számolt be a kiontott vérrül,	0
      Amiért hogy András ő általa vesze.	0
   Most elérte Isten bosszuálló keze	0
   Gyilkoló vasától négy dühös magyarnak, -	0
   Neve... bár ne volna... vesszen a cudarnak!	0
   És már a kitűzött három év letelvén,	0
   Nem könnyíte semmit a leány küzdelmén;	0
   Szomorún adá ki az utolsó választ:	0
   Kettő nem bírhatja, hát egyet se választ. -	0
      De én messzehagytam a beszédem sorját;	0
   Ha! mint forr a népség! hogy zsibong a korlát!	0
   Az olasz csak rám vár, lova hetykén táncol;	0
   Maga pedig így szól és homlokot ráncol:	0
   "Gyermekek, ez a hely nem tinektek való,	0
   Fussatok, eltapos itt a katona-ló...	0
   Hír ne'kül hazulról minek távozátok?	0
   Sírva-ríva keres az édesanyátok."	0
      Így csúfolta őket az olasz előre;	0
   De a két levente nem ijedt meg tőle,	0
   Vérvörös tollukat kapák mind a ketten	0
   S küldék neki ilyen erős izenettel:	0
   "Mondd meg az olasznak, a bitang lelkének,	0
   Fogja meg zabláját csúfoló nyelvének,	0
   Az gyermek, akinek nyelve a fegyvere,	0
   Nyelvet öltögetni mi nem tudunk vele:	0
      De ha kedve is van, bátorsága is van	0
   Víni bajnok módra: íme tollunk, itt van.	0
   Válasszon közűlök, tűzze sisakjához,	0
   Könnyű a választás, mindenik halálos."	0
   Ezt hallván az olasz, nevetésre fakadt,	0
   Kéklő sisakjához tűzte a tollakat,	0
   Melynek a legcsúcsán a maga nagy tolla,	0
   Egy fekete sas-szárny, volt hátrahajolva.	0
      Kiszakaszta ebből két parányi szálat,	0
   Küldé a fiúknak s vele gúnyos választ:	0
   "Jőjön mind a kettő, vagy, nem bánom, annyi,	0
   Ahánynak egy-egy szál pelyhet győzök adni."	0
   A magyar leventék átalltak egyszerre	0
   Csapni az olaszra, ketten egy emberre,	0
   Nyilat húztak; a nyíl esék Bertalanra,	0
   Megölelte bátyját és indult rohanva.	0
      Lova mintegy úszott a levegőégen,	0
   Dárdáját előre szögezte keményen:	0
   Dárda, ember és ló úgy suhant előre,	0
   Mint egy óriási szárnyas nyil, kilőve.	0
   Megállott az olasz, mintha kőszirt volna	0
   S messziről száguldó szélvésszel dacolna;	0
   A ló sem moccant meg, még a fülhegye sem,	0
   Ahogy azt előre szögezé hegyesen.	0
      De midőn alig volt ötlépésnyi távol,	0
   Egyet szökött hajszra, mintegy csak magától,	0
   Míg gazdája nagyot billente a dárdán,	0
   A magyar vitéznek hónaljába mártván.	0
   A derék levente lováról ledőle;	0
   Meghorkant a szép ló és elszaladt tőle,	0
   Futkosott gazdátlan s addig meg sem állott	0
   Míg mind le nem hányta a nyeregszerszámot.	0
      Elbusúlta magát a másik dalia,	0
   Látván, hogy elesett kedves atyjafia:	0
   Megereszti fékét és vágtatva nyargal	0
   Az olaszra, kivont széles görbe karddal.	0
   Nagy volt a csapás, mit a levente mére	0
   Az olasz vitéznek sisakos fejére,	0
   De mégis nagyobb, bár csak balkézzel adta,	0
   Mellyel az idegen a csapást fogadta.	0
      Elszakadt a kardvas épen a tövében,	0
   Markolatja maradt az ifjú kezében,	0
   Parittyázott a vas - felrepült ragyogva,	0
   Aztán eltemette magát a homokba.	0
   Mig ezt cselekedte izmos balkezével,	0
   Jobbjával a súlyos dárdát emelé fel	0
   (Súlyos volna másnak, de neki csak álom)	0
   S megcsapá vele a szegény ifjat vállon.	0
      Egybe' visszarántá. Dőlt a test utána,	0
   Mert nyakába akadt a bárdnak szakálla:	0
   Fővel esett, lábát felfogá kengyele,	0
   Bokros paripája futni kezdett vele.	0
   És elfutott volna megbokrosult lova	0
   Fennakadt testével Isten tudja hova, -	0
   Kövön törte volna össze ifju fejét,	0
   Szomjú föveny inná szétloccsant velejét:	0
      De nem óhajtotta íly csúnya halálát	0
   Az olasz levente: kapta nagy dárdáját,	0
   Szügyébe hajítá a szép paripának:	0
   Visszatántorodva lerogyott az állat.	0
   A király orvosi most elésiettek,	0
   Kezök alá venni az elesetteket:	0
   Megörűltek mindjárt s paizson emelve	0
   Vitték onnan őket nyúgodalmas helyre.	0
      Seböket kimosták tiszta forrásvízzel,	0
   Bekötözték szépen, drága balzsamírrel;	0
   Mikor ők elhagyták, jött az édes álom,	0
   Aki legjobb orvos ezen a világon.	0
   Aki legjobb orvos, aki legjobb dajka,	0
   Vagy tán puha bölcső, vagy himbáló sajka,	0
   Vagy folyam az élet s halál közti mesgyén,	0
   Egyik partja innen, a másik túl esvén.	0
      E folyón az ifjak ellenkező partra	0
   Váltanak egymástól; - Isten úgy akarta:	0
   Lóránt az életre, szerelemre virrad,	0
   Bertalannak enyhet a nyugasztó sír ad.	0
Harmadik ének	0
      ,Nagy öklelő fáját hogy fölhányja vala	0
      Lajos király kérdi, vajjon kicsoda volna.'	0
      Ilosvai	0
   Az olasz, a téren egyedűl maradva,	0
   Ballagott kevélyen, el se volt fáradva;	0
   Hajszála se görbült a nagy viadalban,	0
   Nemhogy nehéz sebet kapott volna abban.	0
      Nyargalódzik fejér lován a hirdető,	0
   Bő köpenyeg rajta, mint egy nagy lepedő;	0
   Köntösén islóggal, arany-ezüst hímmel	0
   Írva és kivarrva sok szép jeles címer.	0
   "Magyarok," kiáltja, "címeres vitézek!	0
   Idegen bajvívók s mindenféle népek!	0
   Nyílik a sorompó életre-halálra,	0
   Ország címerének szabadítására."	0
      Monda, és kinyitván a magas korlátot	0
   Három ízben kürtölt, háromszor kiáltott:	0
   "Megnyílt a sorompó életre-halálra,	0
   Ország címerének szabadítására."	0
   Zúg-morog a népség, néz hátra, előre,	0
   Várja, hogy bajvívó valahonnan jőne,	0
   Nyitva a sorompó és a rézkürt harsog,	0
   De vitéz nem akad, aki vína harcot.	0
      Szerbe-számba vette a hadieszközét -	0
   S elhagyá az olasz a sorompók közét.	0
   Felállt a király is, szégyenült haraggal,	0
   És indulni készült a többi urakkal.	0
   Ekkor a várkapus kürtjével jelt adott,	0
   Patkók csattogása messziről hallatott,	0
   A király megállott, az urak is szinte,	0
   Nagyot várt a népség, mind arra tekinte.	0
      Pej paripán vágtat egy iszonyú barát,	0
   Ki magára öltött egy durva szőr harát,	0
   Mely feje bubjától a sarkáig leér, -	0
   Derekán keresztül kötve vastag kötél.	0
   Rőt csuklyája megől a képe sem látszik,	0
   Mert levonta mélyen, egész az orráig,	0
   Egyebütt takarja szakálla, bajusza,	0
   Mint fejér zászlócska, szellőháton uszva.	0
      Öklelő dárdája, melyet bal kezén hord...	0
   Vélnéd, hurcol egy nagy pusztai kútostort;	0
   Olyan hosszu, mondom, de nem oly hajlékony,	0
   Vendégoldalnak sem lenne biz' az vékony.	0
   Csípejéről görbe kardja lóg, szertelen,	0
   Jóval alul ér az a vaskos kengyelen.	0
   Rezes volt valaha, most is látszik rajta,	0
   Csakhogy a réz most már zöldet játszik rajta.	0
      Kétfelől a kápán két tömérdek fegyver -	0
   Egy hadi szekerce s egy buzogány hever:	0
   Otromba két szerszám, ordasnál ordasabb,	0
   Nem kímélte tőlük a cigány a vasat.	0
   Ennyiből áll rajta az egész fegyverzet. -	0
   De hátra van még egy csudálatos szerzet:	0
   "Ahol jő" nevetnek, akik arra néznek,	0
   "Rozsdás fegyvernöke a rozsdás vitéznek!"	0
      Balfelől belepte egy nagy öblös paizs,	0
   Ami nagy lenne, ha tekenő volna is;	0
   Teherkép emeli, nem ótalom végett,	0
   Nem őróla szabták ahhoz a mértéket.	0
   A paizs megől egy néminemű dárda	0
   Rozsdás rőt fejével kandikál ki hátra;	0
   Szélességre ugyan ásónak is elég	0
   Lenne, ha elvágnák a hosszának felét.	0
      Kétfelől a nyergen egy-egy szál parittya,	0
   Erős bikabőrnek hátából hasítva,	0
   Lóg le, mint valamely óriás bocskora,	0
   Bennök egy-egy kő, mint a fejem akkora.	0
   Hátul a nyeregnél feküttek a nyilak;	0
   Ezek is megannyi szárnyas kopjafiak;	0
   Vállán az öregnek van az erős kézíj,	0
   Elszörnyed az ember arra csak ránézni.	0
      Jobb kezében, amit nem várt esetre tart,	0
   Egy pár meztelen vas, igaz fringia kard,	0
   Hosszu, görbe, széles - nagy az ő mivoltok,	0
   Sömörként borítják véres rozsdafoltok.	0
   Így körültámasztva sok nehéz fegyverrel	0
   Lassabban poroszkált a ló a teherrel,	0
   Ellenben a másik, az ijesztő barát,	0
   Csakhamar elérte a bámulók sorát.	0
      Összenézett a nép, nézett, de hallgatott	0
   S a lovas barátnak nagy sikátort adott,	0
   Mint mikor a Vörös-tenger kettéválván	0
   Habjai csendesen ültek egymás vállán.	0
   De midőn a szolga odaért ügetve,	0
   Kifakadt a népnek a nevető kedve,	0
   Kifakadt s azonnal magas fokra hágott,	0
   Üzvén az öregből sok bolond csúfságot.	0
      Kérdi egyik: "Hogy' az ócska vasad, bátya?	0
   Hátha vásárt ütnénk: sokan vagyunk, látja."	0
   "Atyafi! eladó a hasadt tekenő?"	0
   Rikácsol egy félhang: "Ugyan hozza elő."	0
   Jól hallotta Bence, (mert hiszen hogy ő volt,	0
   Arra tán nem is kell vesztegetni a szót)	0
   Egy betűig hallá, de tűntette magát,	0
   Mintha nem értené a csufolók szavát.	0
      Derekát azonban kezdte egyengetni,	0
   Kár, hogy csak a nyakát tudta hátrább vetni;	0
   Virgonc legénysége is eszébe jutott,	0
   Próbálta, ha tudná, amit akkor tudott.	0
   Megsodorta bajszát, de az visszahajla	0
   S mely elébb volt csákó, lett belőle kajla;	0
   Néha meg-megrántá a zabolaszárat	0
   S ijedtében majd leült a jámbor állat.	0
      A pajzán suhancok méginkább nevették	0
   E hiuságért az isten-teremtettét:	0
   "Félre, félre, nyargal a szilaj paripa;	0
   Fusson, aki futhat; ember-halál lesz ma!"	0
   Bence jobbra-balra sandalít félszemmel,	0
   Káromkodni volna kedve, csakhogy nem mer,	0
   Komoly ráncba szedi szemöldöke táját,	0
   "Megvetem," gondolja, "a csufolók száját."	0
      Ballag nagy-begyesen, a kacaj követi,	0
   Mert sehogysem illik e méltóság neki,	0
   Úgy se', mintha rozsdás sisakja helyére	0
   Üstöt borítana borzas vén fejére.	0
   Ócska mentéjéről perém és paszománt	0
   Csüng előre-hátra fülek, farkak gyanánt,	0
   Nadrága még birná, csakhogy, az átkozott -	0
   Szörnyüség! a térdin hogy' megfogyatkozott.	0
      Sárga csizmáján nincs egy mákszemnyi sárga,	0
   Legöregebb lenne az a zsibvásárba';	0
   De a sarkantyúján van ám rozsda elég,	0
   Tán bizony kincsásók a föld alatt lelék.	0
   Ballagna begyesen, de, ebanyja lova,	0
   Egyszer csak megáll s nem megy se té, se tova:	0
   "Co fel, sárga, co fel!" biztatja hiába,	0
   Nem mozdúl a sárga, leragadt a lába.	0
      Hátra tekint Bence: "Ejnye veszetthordtát!"	0
   Négy-öt erős fickó tartja lova farkát;	0
   Felejti mérgében, hogy félni kellene	0
   S ily szavakat szórat a bosszuság vele:	0
   "Cudarok; zsiványok, haramiafajták,	0
   Kik az embert fényes délbe' megtámadják, -	0
   Léhűtő pocsék nép: ezelőtt húsz évvel	0
   Bántatok volna így szegény jó gebémmel!	0
      Birnám csak én is úgy, mint akkor, vén tagom.	0
   Nem tréfálna kendtek velem ily vastagon;	0
   Most is megmutatnám ugyan, ki az ember,	0
   Csak ne volna rajtam ennyi súlyos fegyver."	0
   Vesztedre beszéltél; szegény jámbor öreg,	0
   Egymást érik a nagy pajzson a kövek,	0
   Kushad Bence vitéz, fejét aláhúzza,	0
   Hogy valamiképen a kő be ne zúzza.	0
      "Üssük, üssük, ott mász a tekenősbéka!	0
   És foly a legénység csintalan játéka,	0
   Még tovább is folyna, ha a szörnyü barát	0
   Meg nem hallaná az ingerkedők zaját.	0
   Meghallotta ám és hátra is tekintett,	0
   Szólni ugyan nem szólt, csak kezével intett,	0
   Öklelő dorongját magasra emelé,	0
   Rázta fenyegetve a pajkosok felé.	0
      S mint mikor vesszőjét sejtve a mesternek,	0
   Az iskolás fiúk pisszenni se mernek:	0
   Hirtelen elnémult a vihogó lárma;	0
   Tőlük ugyan Bence akár fején járna.	0
   Most az ősz barátra fordult a figyelem,	0
   Ki lovát ugratta a bajvívó helyen;	0
   Nem kövér a pej ló, de csontjai nagyok,	0
   Szép simára kefélt szőre pedig ragyog.	0
      Kitetszik belőle, hogy nemes a vére,	0
   Szinte örül, hogy ma táncolhat kedvére,	0
   Kényesen hordozza az erős leventét,	0
   Látszik, hogy az Isten sem hámba teremté.	0
   A barát a lóval karikára forgott,	0
   Felhányta magasan a nehéz dorongot	0
   S megkapá marokkal, - vagy tán meg se kapta	0
   Csak, mint könnyü pálcát ujjain forgatta.	0
      Zúgott a nehéz rúd, kavarván a szelet,	0
   Nagy tányért csinált a barát feje felett.	0
   Fényes karikát írt hegye a fegyvernek,	0
   Mint ha tüzes üszköt csóválgat a gyermek.	0
   Álmélkodik a nép, eláll szeme-szája,	0
   A vitéz karoknak erejét csudálja,	0
   Suttog babonáról, kételkedve morog:	0
   Nincsen Istentől e szemmel látott dolog.	0
      Van, ki a barátban Toldira ismerne,	0
   De vénelli Toldit oly nehéz fegyverre;	0
   Másik úgysegélylyel állítja, hogy megholt	0
   Az öreg Miklós, - ő temetésén is volt.	0
   Olyan is van elég, aki, ha csak lehet,	0
   Szörnyíti erősen a csudás híreket,	0
   Sőt, ha mástól nem hall, jobban esik neki,	0
   Ha maga csinálhat és azt terjesztheti.	0
      Egyik ezek közzül azt a mesét lelte,	0
   Hogy e biz' a meghalt Toldi Miklós lelke;	0
   Elragadt a félsz, a sziveket eltelé, -	0
   Még aki nem hitte, az is borzadt belé.	0
   Kérdezi a király: ki s kicsoda volna,	0
   Ha már az ősz bajnok, Toldi, odavolna?	0
   "Azt mondátok nekem, hogy a vén sas nem él:	0
   De hol venné magát hasonlatos személy?	0
      Akár nagy termetét és őszöreg fejét,	0
   Akár pedig nézem iszonyú erejét:	0
   Mindenhogy' csak a vén Miklóst lelem benne,	0
   Ily szakasztott mása honnan is teremne?"	0
   Az urak egymásra néztek, de nem szóltak,	0
   Látszott képükön, hogy zavarodva voltak,	0
   Nem akadt közűlök aki szót emeljen,	0
   Mindenik azt várta, hogy másik feleljen.	0
      Végre monda egyik: "Hihető, hogy csak ál	0
   - Mint a gúnya rajta - a bajusz és szakáll;	0
   Hiszen bírja, bírja vén ember is vasát	0
   De csak fiataltól telik e gyorsaság.	0
   "Aztán a vén Toldi - nagy híre volt annak,	0
   Urát is adhatom mindenkor szavamnak -	0
   Nem soká élt, hogy az udvart idehagyta	0
   Vakmerő goromba beszédnek miatta.	0
      Elkövetett bűnét vette-e szivére?	0
   Vagy csak a vénségtől állott meg a vére?	0
   Akárhogy, akármint, de őt testi szemmel	0
   Nem látta azóta földönjáró ember."	0
   A király megrázta ősz fürtit hajának,	0
   Ködöt vont szemére néminemü bánat,	0
   "Tudom", monda, "tudom; emlékezem arra	0
   Az oly sokszor megbánt - »távozzál« - szavamra.	0
      Emlékezem, mikor voltam olyan gyenge,	0
   Hogy az igazmondást nem birám el szembe; -	0
   Mert zsémbes, de hű volt a vén Toldi nálam:	0
   Keserű orvosság durva fakanálban.	0
   "Akkor is... de nem jut már eszembe szava -	0
   Úgy emlékezem, hogy néki lett igaza,	0
   Megbántam a dolgot, nemsoká hogy elment,	0
   S hej örömmel adtam volna a kegyelmet:	0
      De ti azt mondátok, már minden hiába,	0
   A király haragját elvitte sirjába...	0
   Mely hazugságot én most megbocsátanék,	0
   Csak volna életben a régi szolga még."	0
   A király e szókon méla gondba merült,	0
   De vidult azonnal, orcája kiderült:	0
   Nemcsak látja már, hogy erősek az inak,	0
   Mennydörgő szavát is hallja vén Toldinak.	0
      Mert míg az urakkal a király szót váltott,	0
   Háromszor kerülte az meg a korlátot;	0
   Nem kerűli többször, kiáll a középre	0
   S így rivalkodik a körülálló népre:	0
   "Hát én itt magamban körös-körül járjak,	0
   Mint a nyomtató ló, vagy a kerge állat?	0
   Talán azt hiszitek, hogy útam-veszetten,	0
   Szándékomon kívül csak idetévedtem	0
      És azért kerengek, hogy a rést, amelyen	0
   Szabadúlni tudnék, valahol megleljem?	0
   Háborgós nyila! hát nem akad egy kölyök,	0
   Aki szembeálljon, mikor víni jövök?	0
   "Hogy nem ért a szórul...? vagy hol az a talján?	0
   Most jőjön erejét fitogtatni, hadd lám!	0
   Vagy talán odébb állt az országcímerrel,	0
   Szégyellve, hogy ahhoz jut oly könnyü szerrel?	0
      Ó! hogy ez a várhegy meg nem nyitja száját	0
   S e bámész juhoknak el nem nyeli nyáját;	0
   Nem elég, hogy szabad címert hagya rátok, -	0
   Védni azt a sírból járjon fel apátok?"	0
   Így kiált a csuklyás, elég értelmesen;	0
   Félreáll az olasz, nem venné észre sem,	0
   Hej dehogy mutatná magát víni késznek,	0
   Csak ne szégyellné, hogy annyian ránéznek.	0
      Felzökken lovára, amely szinte görnyed,	0
   Nyomul a középre káromkodva szörnyet:	0
   "Vén pap, mit keressz itt? meguntad életed?"	0
   "Olasz! neked hoztam utolsó kenetet."	0
   Azzal egyberoppan a két erős bajnok.	0
   Toldi a nyeregben jobbra-balra hajlong,	0
   Jobbra, balra rántja tanult lova száját	0
   S játszva kikerűli az olasz dárdáját.	0
      Szúr aztán az olasz a semmin nagyokat,	0
   Mint a vénasszony, ki négy szemmel varrogat, -	0
   Cérnát vonna tűbe... épen mellette jár -	0
   Csak, ahová kéne, fokába nem talál.	0
   Megharagszik egyszer a nagy bálvány olasz:	0
   "Gyilkolom a lelkét! hát engem csúfol az?	0
   Öklelő dorongját vállán hordja veszteg	0
   Védd magad - mert véged, ha én hozzákezdek.	0
      Elhibázza Toldit, mint előbb, a dárda,	0
   De mikor mellé jut és ez nem is várta,	0
   Kardot ránt az olasz - a szőrcsuklya reped, -	0
   Megrémül a sok nép: "no barát, jaj neked!"	0
   Jaj is volna, bizony, vagy tán jaj se volna,	0
   Szörnyet halna Toldi, egy igét se szólna:	0
   De acél-sisak van a szőr-csuklya megett,	0
   Másszor is kapott az oly ütést eleget.	0
      Kardot ránt az öreg, de míg azt kivonja,	0
   Hármat csap az olasz sebesen, egy nyomra:	0
   Peng harmadszor a kard, elakad középen,	0
   Csonka vaskó marad gazdája kezében.	0
   Nekihúzalkodik a barát is, kapja,	0
   Ahogy Isten bírni adta, oda szabja;	0
   Féluton a kard-él az olasz nyakához,	0
   Sose hal meg, ha e vágás nem halálos:	0
      De látván, hogy eltört ellenfele kardja,	0
   Iszonyú csapását rögtön visszatartja	0
   És kiáltja Bencét, hogy ez egy heverő	0
   Kardot a vitéznek hamar hozzon elő.	0
   Megfogadja Bence, a kard elérkezik.	0
   Most sokáig tartó vívás keletkezik:	0
   Kar feszűl kar ellen, szablya szablyát penget; -	0
   Egytestvér a két kard; hát egyik sem enged.	0
      Kétszer csapnak össze, annyiszor pihennek;	0
   Harmadszor dühösen megint összemennek;	0
   Maga Toldi is már ühmgetésre kezdi,	0
   Látván, hogy erejét oly hiába veszti.	0
   Megharagszik aztán s odavág olymódra,	0
   Hogy legény korában is számot tett volna:	0
   Felfogá a másik a csapást, de élit	0
   Egymásba rótta a két kard, szinte félig.	0
      Nem birá az olasz kardját megtartani,	0
   Recsegve-ropogva tágultak inai:	0
   Repül a hegyes kard szárnya-szabadjában	0
   És billegve áll meg egy sorompó-fában.	0
   Az olasz elugrott: ezer szerencséje!	0
   Mert iszonyút vág most a barát feléje,	0
   Olyat, hogy utána rándult maga ferdén	0
   És csak kicsi tartá, hogy megmaradt nyergén.	0
      Káromkodik egyet, ott van buzogánya	0
   (Félmázsa, ha nem több) zúdítja utána,	0
   Sejti amaz és a lóserényre fekszik,	0
   Annak köszönje, hogy haláltól menekszik.	0
   Az idegen bajnok gyorsan visszafordul,	0
   Vér fut a szemébe, részeg, de nem bortul,	0
   Él, hal, neki mindegy, rohan a barátja,	0
   Ágaskodik a ló, villámlik a dárda:	0
      Mintegy el akarja ellenét gázolni, -	0
   Csakhogy nem ereszti ám oly közel Toldi:	0
   Szügyének feszíti nagy öklelő fáját,	0
   Úgy buktatja hanyatt a lovat s gazdáját.	0
   Ekkor a vén Miklós leugrik lovárul	0
   És kivont fegyverrel az olaszhoz járul;	0
   A király engedne: "Kegyelem!" kiáltja,	0
   De elébb járt a vas, Toldi Miklós bárdja.	0
      Maga lóra pattan, maga Bencének int,	0
   Azzal útat veszt a sokaság közt megint:	0
   Megfélemlik a nép, csak bámul utána, -	0
   Míg el nem csapódnak egy közel utcára.	0
   Nagy hallgatás után ébredez a zsibaj,	0
   Először csak egyes, kérdő hangjaival,	0
   (Szálankint először; úgy lehet mondani;)	0
   Felelet helyen is mind kérdést hallani:	0
      "Ki volt ez? mi volt ez? ördög-e, vagy barát?	0
   Mért fel nem födözte a királynak magát?	0
   Mért hódolni nem ment? vagy semmi szüksége	0
   Földi jutalomra, földi dicsőségre...?	0
   Lett aztán zaj elég, sok szónak sok alja,	0
   A hírnök azonban kürtjét megfuvallja:	0
   Harsog tölcsér-szája a fonatos réznek,	0
   Elcsitúl a lárma és mind odanéznek.	0
      Felkiált a hírnök: "Ha van, aki meri	0
   Állítni, hogy az ősz bajnokot ismeri,	0
   Álljon elő bátran és ha igazat szól,	0
   Jutalmát veszi a felséges királytól."	0
   Mindjárt is előáll Pósafalvi János	0
   És meghajtva térdét így szól a királyhoz:	0
   "Felséges uram, én esküszóval merem	0
   Állítni, hogy az ősz bajnokot ismerem.	0
      Tegnapelőtt este én vittem neki hírt,	0
   Hogy az országcímer idegen kézre birt,	0
   Ettem, ittam vele, láttam is táncolni:	0
   Sose menjek haza, uram, ha nem Toldi."	0
   E szavakkal önte a királyba lelket.	0
   Kapott is jutalmul két szép nemestelket,	0
   Hátraszól a király a nagyurak felé:	0
   "Írjátok meg" úgymond "aranyos levelét."	0
      Egyszersmind az urak közül kiválogat	0
   Fényes öltözetű éltes embert sokat:	0
   Toldi után küldi: híják nyomba' vissza:	0
   Sehogy ott ne hagyják, szörnyen rájok bízza.	0
   De a nép sokallja mindezt sorra lesni,	0
   Ujjongatva ömlik Toldit fölkeresni,	0
   Azt hinné az ember: tűz felé szaladnak,	0
   Majd felfordul a vár, oly robajjal vannak.	0
      A királynak sincsen kedve lent maradni;	0
   Négyszemközt akarja Toldit elfogadni:	0
   Nem bízik magához (föl is azért megyen)	0
   Hogy a négy szem közzül kettő száraz legyen.	0
Negyedik ének	0
      ,Dicsérete, tisztességi lön barátnak.'	0
      Ilosvai	0
   Immár Toldi Miklós, és öreg szolgája,	0
   A Dunán átkelve Rákosmezőn jára,	0
   Toldi elül, Bence utána csendesen,	0
   Nem dobban az úton lovaik lába sem,	0
      Körme sík homokba csuklóig lehalad,	0
   Nyom előttük sincsen, utánok sem marad;	0
   Ha maradna is, azt mindjárt egyenlőre	0
   Söpri az éjszaki szélnek fölözője.^[1]	0
   Ballag a vén Toldi, tépelődve ballag,	0
   Ki tudná, mit gondol azért, hogy csak hallgat?	0
   Látom én: a folyó, azért hogy hallgatag,	0
   Mélyebb szokott lenni, mint a csörgő patak.	0
      Bence sem szólott még, amióta jőnek;	0
   De a hallgatást nem soká bírja ő meg:	0
   Csak az első egy szót ejtené ki Toldi,	0
   Majd ki tudná ő a többijét pótolni.	0
   Úgy intézte a sort, hogy gazdája mellé	0
   Érkezzék, de mintha észre nem is venné;	0
   Akkor hol köhentett (nála szokott próba),	0
   Hol pedig lovával őgyeledett szóba.	0
      Avval is kénytelen volt felhagyni aztán,	0
   Bölcsen átallátta hogy semmit sem használ;	0
   Mentek, mendegéltek még egy jó darabot,	0
   Egyszer a vén Miklós e szókra fakadott:	0
   "Nem hiába ástunk földalatti vermet:	0
   Lásd, Bence, a földön már meg sem ismernek;	0
   Mesévé csinálnak maholnap engem is,	0
   Amiről azt mondják: hisszük is azt, nem is."	0
      Itt elhagyta kissé, vagy épen elakadt -	0
   Érzé, hogy ha még szól, mindjárt sírva fakad;	0
   Így sem óhatá, hogy titkon el ne lepje	0
   Szeme ősz pilláit könnyjének egy cseppje.	0
   Nem sok idő kellett, csak amíg az ember	0
   Kettőt avagy hármat pillantana szemmel,	0
   Hogy megint erőt vett szívén az ősz Toldi	0
   S folytatván beszédét, ígyen kezde szólni:	0
      "Időnek előtte krónikába tesznek,	0
   Még szemökkel látnak s ihol már se hisznek;	0
   Tán sokallják ami vén karomtól telik:	0
   Mennydörgős nyila! hát kinek keveselik?	0
   "Büszke Lajos király, ravasz vén ember te!	0
   Jobb szemed volt másszor; karomat ismerte,	0
   Ismeréd a testőrt, aki hajdanában	0
   Testével takart el sok nehéz csatában.	0
      Most nem ismersz, ugy-e, bár erőmet látod?	0
   Hm! hogy' ismerhetnél minden vén barátot?	0
   Hidegen vonítasz a dologra vállat -	0
   Vén király! a róka nem rókább tenálad.	0
   "Vagy talán azt várta, hogy mint földi féreg,	0
   Lábaihoz csúszok és kegyelmet kérek?	0
   Mért kérjek kegyelmet? amiért a gyermek,	0
   Kit goromba szülék ok nélkül megvernek?	0
      Én kérjek kegyelmet? én, holott ő vétett? -	0
   Hisz te látod, Bence, te látod mivé tett!	0
   Elsötétült lelkem, mint a sötét árnyék,	0
   Ollyá lettem, mintha már földön se járnék.	0
   "Mit vétettem azzal, hogy kikeltem bátran	0
   És korcs udvaráért a királyt dorgáltam -	0
   Melyben már alig van egy jó magyar bajnok,	0
   Csak holmi lyányképű, ugrándozó majmok?	0
      Fájt, hogy a magyarból olasz bábot csinál,	0
   És szemébe mondtam: ez nem szabad, király!	0
   Ha megromlik a nép régi jó erkölcse:	0
   Mit ér a világnak csillogó kenőcse?	0
   "Nem vénség az, ami engem sírba teszen,	0
   Régi kardját, íme, most is birja kezem,	0
   Fájdalmim, ha vannak, nagynéha gyötörnek:	0
   Óh, ez a penészes tunyaság, ez öl meg!	0
      Nem áhítom én a nagy király kegyelmét -	0
   De Lajost szerettem... most is szeretem még;	0
   Hozzá vonz a lelkem... Mi haszna? mi haszna?	0
   Bújj el öreg: halj meg; ne nyisd szád panaszra."	0
   Erővel nyomá ki utolsó szavait; -	0
   Mint, ha szűk edényből öntenek valamit,	0
   Utoljára mindig legnagyobbat buggyan:	0
   Oly formán szakadt ki őbelőle a hang.	0
      Elfordult sebesen, alighogy kimondta,	0
   Szőrcsuháját mélyen a szemére vonta,	0
   Úgy nézett a széllel farkasszemet, soká,	0
   S könnye csordulását a nagy porra fogá.	0
   Pest felől azonban, mint valamely felleg,	0
   Porral és morajjal a sok nép közelget,	0
   Nagy ujjongatás lesz, mihelyest belátják:	0
   Toldi! a mi Toldink! örömmel kiáltják.	0
      Egymást töri a nép, úgy nyomul előre,	0
   Hogy meglássa Toldit; siet nyakrafőre:	0
   Karikába veszik, elfogják az utját,	0
   Köszöntik jelekkel, hanggal, ahogy tudják.	0
   A lovasok közzül pedig egy úr kivál,	0
   Mondván: "Toldi Miklós! köszöntet a király,	0
   Régen tartogat már számodra kegyelmet,	0
   És nem vala szükség azt újra kinyerned;	0
      Meg is adta volna százszor és nem egyszer,	0
   De híre futamlék, hogy már sírban fekszel:	0
   Most, midőn ezt a hírt így meghazudtolád,	0
   Jöszte, vedd kegyelmét, mit ő kész szívvel ád."	0
   Így szóla, és mikor véget ért a beszéd,	0
   Nyujtá a vitéznek barátságos kezét:	0
   Késett elfogadni - szeme csak tébolygott,	0
   Mintha nem is hinné Toldi ezt a dolgot.	0
      Akármerre tekint, minden ember képe,	0
   Minden ember szeme ragyog örömébe':	0
   Csak, lám mondom, ő néz tétovázó szemmel;	0
   Elszokott, hiába! még örülni sem mer.	0
   Majd az öröm lángja őt is átalhatja,	0
   Szeme kezd lobogni, jobb kezét odadja:	0
   De, mintegy akarván örömét titkolni,	0
   Indultában ekkép dörmölődik Toldi:	0
      ,Óh én vén szakállam, hívatlan vendégem,^[2]	0
   Ím Budára hívat most a király éngem,	0
   Tán meg is csufolnak ott az ifjak éngem,	0
   De király parancsa: fel kell menni nékem.	0
   Ám, ha megállandod ott a te bosszúdat	0
   És megtanítandod most serdült ifjakat:	0
   Gyönggyel megfűzetlek, mint jó szakállamat.	0
   Ha pedig szégyenbe hozod tenmagadat:	0
      Szálankint tégedet én el-kiszaggatlak,	0
   Város piacára, szemétre kihánylak.	0
   Azért úgy mutassad; ősz szakáll, magadat,	0
   Hogy aranyba, gyöngybe téged foglaljanak!'	0
   A nép helyeselve integet egymásnak,	0
   Vége-hossza nincsen az ujjongatásnak,	0
   Toldihoz tolúlnak, egymást nyomva, törve,	0
   Akit a szép ruhás urak vettek körbe.	0
      Más csoport az öreg Bencét fogja körül:	0
   Szegény jámbor szolga! majd meghal, úgy örül:	0
   "Megmondtam" dicsekszik, "hogy e lesz belőle!"	0
   Pedig sose mondott semmit meg előre.	0
   Fogdossák a markát, kérdik, ismerkednek:	0
   "Ej no, Bence bátya, jut eszébe kendnek:	0
   Mikor itt s itt - tudja?"... s mondtak olyanokat	0
   Mikből sose hallott a jó öreg, sokat.	0
      "Hogy van Bence gazda? alig ismerni rá."	0
   "Cimbora, most kendnek falut ád a király."	0
   - "Meg is érdemelné, ugyseg'en, igazán:	0
   Van egy faluára ereje a hazán."	0
   Bence azt se tudta, mely felé tekintsen,	0
   Hogy mindnek odadja, annyi keze nincsen,	0
   Szájának is kéne lenni vagy ötvennek,	0
   Hogy felelni győzzön, aki kérd, mindennek.	0
      Csak nézett mosolygva, hol ide, hol oda:	0
   Bal kezével mente-gombjain kapkodva,	0
   Jobbja meg a nép közt kézről-kézre járván -	0
   Kifogott az öröm, kifogott az árván.	0
   Nem tágít a népség, egymást töri, tolja;	0
   Még jobban gyülekszik, nemhogy eloszolna;	0
   Aki hozzá nem fér, hogy vele beszéljen:	0
   "Éljen Bence!" kiált, "a jó Bence éljen!"	0
      "Megvan a vén Bence? lássuk a vén csontot!"	0
   - "Ezt hajigálták meg valamely bolondok?"	0
   - "Ki bántotta Bencét, a pokolra termett?	0
   Akasztófa kéne annak az embernek."	0
   - "Hol az öreg Bence, Toldi vén dárdása?	0
   Fel kell őt emelni, hogy mindenki lássa! -"	0
   "Emeljük, emeljük! hisz' vagyunk elegen:	0
   Így la, mindenestül, hogy hamarább legyen!"	0
      Azzal nekidőlnek, ahogy tőlük telik,	0
   És Bencét lovastul vállukra cepelik;	0
   Fészkelődött elébb egy kissé az állat,	0
   De majd belenyugszik, mivel úgyis fáradt.	0
   Csakhogy a hideg nem rázta szegény szolgát;	0
   Látva, hogy' felvitte Isten az ő dolgát;	0
   Két fejjel nagyobb most, annyival kilátszik:	0
   Egyik a lováé, magáé a másik.	0
      Nézett jobbra, balra, hátra és előre:	0
   "Istenem, Istenem!" ennyi telt ki tőle,	0
   "Istenem, Istenem! ejnye bizony! no lám!"	0
   Tördelé rebegve, "sohase gondolám."	0
   Toldi pedig, menvén elül az urakkal	0
   Kezde alábbhagyni minden búbánattal;	0
   Hátra-hátra nézett s Bence diadalán	0
   El-elmosolyodék, irigylé is talán.	0
      Minek irigyelné? tudja, kiért teszik:	0
   Hol kedves a vendég, ebe sem éhezik;	0
   Aztán neki volt már része dicsőségben...	0
   De sohasem annyi, mint ma lesz egy végben.	0
   Mert, amint Pest város utcáira jutnak,	0
   Emberből van ottan peremje az útnak;	0
   Tán, ha a felséges király maga jőne,	0
   Annak sem lenne már annyi sok nézője.	0
      Nem is nézők ezek: mindnek szája tátva:	0
   "Éljen Toldi! éljen!" harsogják kiáltva;	0
   Összeroppan a hang - sőt a kopasz falak,	0
   Messziről azok is "Toldit" kiáltanak.	0
   Minden ablak nyitva s emberfővel tele	0
   Annyira, hogy hátul semmit sem lát fele;	0
   Minden ház gerince valóságos nyereg,	0
   Sorra ülnek rajta lármás sühederek.	0
      Némelyik a kémény tetejére mászott,	0
   És, mint szélkatona, kézzel hadaráz ott, -	0
   Akármely felől jő, vastagon vagy véknyan:	0
   "Toldi! éljen Toldi!" nem hallik egyéb hang.	0
   Az öreg Miklósnak felderűl orcája,	0
   Árnyékos búbánat nem vet foltot rája:	0
   Ilyen az ég, ha a felhők felszakadnak	0
   S este szép pirosan visszatekint a nap.	0
      Ki gondol akkor rá, hogy mindjárt lemegyen?	0
   Örömszín terül el síkon, völgyön, hegyen;	0
   Maga az esőcsepp a mezőn, az sem könny	0
   Olyankor, hanem mind-mind megannyi szem gyöngy.	0
   Akármerre tekint, nem látni egyebet	0
   Csak felé sugárzó száz meg ezer szemet,	0
   Fennrázott süveget, karok emelését,	0
   Mint örvendő lelkek szárnya lebbenését.	0
      Látni ablakában csaknem minden háznak	0
   Lelkes hölgyeket, kik fejér kendőt ráznak,	0
   Nevét is kiáltják, de az zajban vész el,	0
   Mint ha mennydörgéskor árva méh döngécsel.	0
   Egyszer, mint a zápor, kezdének rászállni	0
   Az elaggott ősznek gyenge szép leányi:	0
   Bokréták, virágok; - télizöld növények,	0
   Melyek, mint a szép hír, halálban is élnek.	0
      Hullanak magára, hullnak a lovára,	0
   Előtte, megette - elmenő útjára,	0
   Pesten is, Budán is; míg, a várhoz érve,	0
   Meg nem álla Toldi, az urakat kérve:	0
   "Édes jó barátim, akiket jobbadán	0
   Én kapattam egykor fegyvert fogni csatán,	0
   Most ti váljatok el tőlem, hírüladni,	0
   Hogy nem fog sokáig Toldi elmaradni:	0
      Házikóm van itten; elmult három éve,	0
   Hogy lábbal se voltam fordulva feléje -	0
   Mint jóféle gazda most oda elnézek,	0
   Nem hordták-e még el tőbül a szélvészek.	0
   "Levetem e zubbonyt; - páncélom is rozsdás;	0
   Jó-magamnak sem fog ártani a mosdás,	0
   Poros a küzdőhely, nem úgy mint a szőnyeg,	0
   Porral fedi arcát az ott öklözőnek.	0
      Hisz talán még rajtam is fog a pipere,	0
   Belőlem is válik palota embere,	0
   Rajtam is megakad holmi cifra rongy még...	0
   Eh, barátim, hagyján! úgy kileszek, hogy még."	0
   Nem hinnék az urak amit Toldi fogad,	0
   Hogy nem csak kijátssza minden ő dolgokat,	0
   Nem bocsátanák el, ha jutna eszekbe,	0
   Olyas eset, mikor Toldi szavát szegte.	0
      De meghisznek neki és bátran elválnak	0
   Megvinni a hírt a felséges királynak;	0
   Az öreg vitézt és hű szolgáját pedig	0
   A tapsok, éljenek, házához követik.	0
   ^[1] Szérű-eszköz. A. J.	0
   ^[2] Csaknem szórol szóra Ilosvaiból. A. J.	0
Ötödik ének	0
      ,Király, ha nem nézném vitézi voltomat,	0
      Majd fejedhez verném héttollú botomat.'	0
      Ilosvai	0
   Nem palota volt az öreg Toldi háza,	0
   Nem is kendőzé azt festék színe-máza:	0
   De elég tágas volt, hogy a vén levente	0
   Örömét, haragját kitombolja benne	0
      Míg Budán tanyázott. Most üres és néma,	0
   Csak egy-egy köhentés hallik benne néha;	0
   Vén kapus köhécsel... azaz ő csak kezdi,	0
   Kap rajt' az üres ház s hangját megereszti.	0
   Ide ment be Toldi, Bence is követte;	0
   A kapus kinézett s a kaput betette;	0
   Künn meg a nép minden kis jelre vigyázva,	0
   Bámészkodni kezd az ütött-kopott házra.	0
      Nem is néztek úgy meg házat soha többet,	0
   Sem ahhoz hasonlót, sem annál különbet;	0
   Azt se néznék másszor... most is mindhiába	0
   Nem akar kijőni annak a gazdája.	0
   Amint az ősz bajnok egy szobába nyitott,	0
   Jól esett a szemét körülhordozni ott,	0
   Nem volt pedig abban drága kárpit, szőnyeg,	0
   Sem egyéb divatja annak az időnek;	0
      Fegyverek barnálltak sorjában a falon;	0
   Szú-sereg rágódott a tölgyfa asztalon,	0
   Ágyak, puha székek, drága rengők helyett	0
   Medvebőrös lócák álltak a fal mellett.	0
   Mégis úgy tett Toldi, szétnézve örömmel,	0
   Mint ha ismerősök közé jut az ember:	0
   Rémlett neki, mintha a bozontos medve,	0
   A sok ócska fegyver, mind reánevetne.	0
      Legott sorra nézte az ölő készséget:	0
   "Vén kardom, beh régen nem láttalak téged!	0
   Hogy' vagy, öreg láncsa? hát te gerely, kopja?	0
   Mint pirul szegény, hogy itt a rozsda fogja!	0
   "Ősz barátom, Bence, azt hagyom meg neked:	0
   Tisztogasd ki szépen őket szegényeket;	0
   Régi rozsdás szerszám vagy te már magad is,	0
   Dörzsöljétek egymást, hadd fogjon rajtad is.	0
      Fénylenünk kell, öreg, fénylenünk még egyszer!	0
   Mért ne lenne fényes, bár kopott, a fegyver!	0
   Ne búsulj, ne őszülj, kenyeres cimbora:	0
   Hátra még nekünk a vénasszonyok nyara.	0
   "Voltam már halott is; - nem érzém hogy élek,	0
   Három évig hálni járt belém a lélek:	0
   Most élni akarok, Bence pajtás, élni,	0
   Mint ahogy' az ember jó világát éli!	0
      Mint most ezt a kámzsát, elvetem a gondot,	0
   Három esztendőmnek jó éjszakát mondok, -	0
   Van még hátra talán vagy háromszor három,	0
   Pajtásul azokhoz az örömet várom."	0
   Monda s e szavakkal: "Most eredj pokolba!"	0
   Eldobá a kámzsát, messzi egy zugolyba!	0
   Jól járt a daróc, hogy nem vasból csinálták,	0
   Mert most szétszakadna, amint odavágták.	0
      Sisakját, vas üngét szintén levetette,	0
   Kalpagot és mentét hozatván helyette	0
   A szekrényből, ahol sok gunyája állott,	0
   Mely még mind azon jó, - noha kissé pállott.	0
   Míg porolta Bence a mentét nagyából,	0
   Kurta buzgányt vont ki annak az ujjából.	0
   "Csak tedd vissza, Bence, ane'kül nem járok:	0
   Ha kutyák morognak, hogy' riasszak rájok?"	0
      Úgymond. Öltözködve igen hamar fel lett,	0
   Mert míg annyira nőtt, tükör sose kellett,	0
   Mégis illik néki a sötétzöld mente,	0
   Nem mutat felényit sok nyalka levente.	0
   Így aztán elindult a király-udvarba,	0
   Hogy kövesse a nép, azt most nem akarva;	0
   Unni kezdé immár amely dolgot mivel,	0
   És átalla oly nagy hű-hóval menni fel.	0
      Azért, szökve mintegy önnön udvarátul,	0
   Más utcára illan a kis ajtón, hátul;	0
   Bátran halad ottan fel az új kastélyhoz,	0
   Senki rá nem ismer, legfölebb, ha céloz.	0
   Várja Lajos király, nehezen is várja,	0
   Hogy az öreg Toldi ajtót nyisson rája,	0
   Sétál a szobában, de csak alig-alig	0
   Győzi lesni, míg a lomha idő telik;	0
      Mert óhajtja látni vén Miklóst. De bezzeg	0
   A vidám apródok nem úgy cselekesznek:	0
   El vannak merülve zajba, mulatságba,	0
   Hárfáznak, kötődnek az előszobákba'.	0
   Mert szolgála ottan sok úri csemete:	0
   Losonczi-, Maróti-, Bánfiak nemzete,	0
   Kanizsai, Szécsi, Kont, Balassa, Csupor,	0
   És ama nagyhíres, fényes Laczfi-Apor;	0
      Köznemes rendből is egy jóforma csapat,	0
   Kiket Lajos ottan csínosságra kapat;	0
   Idegen udvartól is jöttek cserébe,	0
   Hol magyar ifjúság van azok helyébe.	0
   Nem egy azok közül látogatta Pécset,	0
   Hol a tudománynak Lajos gyujta mécset;	0
   Nem is egy fordult meg Páris-, Bolonyában,	0
   Maga erszényén, vagy a király zsoldjában;	0
      A tudás fájáról szép gyümölcsöt hoztak,	0
   Jót is elég bőven, s ráadásul rosszat;	0
   Mert, ha gyalu nélkül bunkósbot az elme:	0
   Gyakran kétélű tőr lesz az kimüvelve.	0
   De habár az ifju néha könyvet forgat:	0
   Nem hiányzik nála kész testi gyakorlat,	0
   Hogy karra se légyen gyöngébb, mint az atyja.	0
   Ellenben, ha lehet, fővel meghaladja;	0
      Ez volt a királynak terve és szándéka. -	0
   No de áll az ifjak eleven játéka:	0
   Ez danol, az tréfál, az vitát feszenget;	0
   Egy pedig a hárfán ilyen nótát penget:	0
   Monda Lajos, a nagy király:	0
   Eredj szolgám, Laczfi Endre,	0
   Küldj parancsot, mint a villám,	0
   Köss nehéz szablyát övedre:	0
   A tatártól nagy veszélyben	0
   Forog Moldva, ez a véghely:	0
   A tatárra veled menjen	0
   Tízezernyi lófő székely.	0
   Kél Budáról Laczfi Endre,	0
   Veszi útját Nagy-Váradnak	0
   Kölestermő Kunság földén	0
   Jó csatlósi áthaladnak;	0
   Várad kövecses utcáin	0
   Lovuk acél körme csattog,	0
   Messze fénylik a sok fegyver,	0
   Messze döng a föld alattok.	0
   Hallja László a templomban,	0
   Körösvíznek partja mellett;	0
   Visszatér szemébe a fény,	0
   Kebelébe a lehellet;	0
   Koporsója kőfedelét	0
   Nyomja szinte három század:	0
   Ideje már egy kevéssé	0
   Szellőztetni a szűk házat.	0
   Köti kardját tűszőjére	0
   S fogja a nagy csatabárdot,	0
   Mellyel egykor napkeleten	0
   A pogánynak annyit ártott;	0
   Félrebillent koronáját	0
   Halántékin igazítja;	0
   - Éjféltájban lehetett már, -	0
   A vasajtót feltaszítja.	0
   És megindul, ki, a térre,	0
   És irányát vészi jobbra,	0
   Hol magasan felsötétlik	0
   Ércbül öntött lovagszobra;	0
   Távolról megérzi a mén,	0
   Tombol, nyerít, úgy köszönti,	0
   Megrázkódik a nagy ércló	0
   S érclovagját földre dönti.	0
   Harci vágytól féke habzik,	0
   Kapál, nyihog, lángot fúvall;	0
   László a nyeregbe zörren	0
   S jelt ad éles sarkantyúval;	0
   Messze a magas talapról,	0
   A kőlábról messze szöktet;	0
   Hegyen völgyön viszi a ló	0
   A már rég elköltözöttet.	0
   Egy ugrás a Kalvária	0
   És kilene a Királyhágó;	0
   Hallja körme csattogását	0
   A vad székely és a csángó:	0
   Ám a lovat és lovagját	0
   Élő ember nem láthatja;	0
   Csudálatos! de csudákat	0
   Szül az Isten akaratja.	0
   Három teljes álló napig	0
   Vívott a pogánnyal Laczfi;	0
   Nem hiányzott a székely szív,	0
   De kevés a székely harcfi,	0
   Míg a tatár - több mint polyva,	0
   Vagy mint a puszták fövénye -	0
   Sivalkodik, nyilát szórja,	0
   Besötétül a nap fénye.	0
   Már a székely alig győzi,	0
   Már veszélyben a nagy zászló;	0
   De fölharsog a kiáltás:	0
   "Uram Isten és Szent László!"	0
   Mint oroszlán, ví a székely,	0
   Megszorítva, nem megtörve...	0
   Most a bércen, láthatatlan,	0
   Csattog a nagy ércló körme.	0
   Ide, ide, jó vitézek!	0
   Gyüjti népét Laczfi Endre;	0
   Hát egyszer csak vad futással	0
   Bomlik a pogányság rende;	0
   Nagy tolongásnak miatta	0
   Szinte már a föld is rendül;	0
   Sok megállván, mint egy bálvány,	0
   Leragad a félelemtül.	0
   Sokat elüt gyors futtában	0
   A repülő kurta csákány;	0
   Sok ki sem mozdul helyéből,	0
   Maga rab lesz, lova zsákmány.	0
   Foglyul esett a vezér is	0
   Atlamos, de gyalázatja	0
   (Nehéz sebben vére elfoly)	0
   Életét meg nem válthatja.	0
   Fel, Budára, Laczfi Endre	0
   Számos hadifoglyot indít;	0
   Annyi zászló - annyi préda	0
   Ritka helyen esik, mint itt.	0
   Rabkötélen a tatárság	0
   Félelemtül még mind reszket,	0
   És vezeklik és ohajtja	0
   Fölvenni a szent keresztet.	0
   Hogy elértek Nagy-Váraddá,	0
   - Vala épen László napja -	0
   Keresztvízre áll a vad faj,	0
   Laczfi lévén keresztapja.	0
   Összegyűl a tenger néző,	0
   Hinni a csodába, melyet	0
   Egy elaggott, sírba hajlott	0
   Ősz tatárnak nyelve hirdet:	0
   Nem a székely, nem is Laczfi.	0
   Kit Isten soká megtartson,	0
   Hanem az a: László! László!	0
   Az győzött le minket harcon;	0
   A hívásra ő jelent meg,	0
   Vállal magasb mindeneknél,	0
   Sem azelőtt, sem azóta	0
   Nem láttuk azt a seregnél.	0
   Nagy lovon ült a nagy férfi,	0
   Arca rettentő felséges;	0
   Korona volt a fejében,	0
   Sáraranyból, kővel ékes;	0
   Jobb kezében, mint a villám,	0
   Forgolódott csatabárdja:	0
   Nincs halandó, földi gyarló	0
   Féreg, aki azt bevárja.	0
   Mert nem volt az földi ember,	0
   Egy azokból, kik most élnek,	0
   Feje fölött szűz alakja	0
   Látszott ékes nőszemélynek;	0
   Koronája napsugárból,	0
   Oly tündöklő, oly világos -	0
   Monda a nép: az Szent László	0
   És a Szűz, a Boldogságos.	0
   S az öreg tatár beszédét,	0
   Noha kétség nincs felőle,	0
   Bizonyítá a templomnak	0
   Egy nem szavajátszó őre:	0
   Hogy három nap a sírboltban	0
   Lászlót hiába kereste;	0
   Negyed napra, átizzadva	0
   Találtatott boldog teste.	0
   Így hangzott az ének. Hallgatták mindnyájan.	0
   Most kiki azon volt, hogy hibát találjon:	0
   Egynek itt nem tetszik, másnak ott valahol,	0
   Másnak a vén tatár nagyon hosszan papol.	0
      "Egyszóval, unalmas, mint a böjti lecke,	0
   Többet ér a jó bor, meg a szép menyecske,	0
   Hej, ki mond egy vígat?" kiáltának többen:	0
   Legott egy kis pisze így kezdi a körben:	0
   Hajdanában - danában	0
   Csuda történt Budában,	0
   Ihajnáré! egy házban,	0
   Özvegy asszony házában.	0
   Toldi Miklós szerette,	0
   A szép asszony nevette,	0
   Ihajnáré! szerette,	0
   De az asszony nevette.	0
   "Toldi Miklós, ha mondom,	0
   Gyere hozzám, galambom!	0
   Ihajnáré! ha mondom,	0
   Vacsorára lesz gondom.	0
   "Toldi Miklós, aranyszál!	0
   Hátha egyet ugornál?	0
   Ihajnáré! ugornál -	0
   Csak amott, a zugolynál.	0
   "Selyem kendőn, a falra,	0
   Oroszlány van kivarrva,	0
   Ihajnáré! csak arra	0
   Oda ugorj a falra"	0
   "Ugrok biz én, gyémántom!	0
   Csak a csizmám lerántom.	0
   Ihajnáré! lerántom,	0
   Hadd ugorjak, gyémántom!"	0
   Toldi Miklós úgy jára	0
   Kicsöppent az utcára,	0
   Ablakon az utcára,	0
   Mind a világ csufjára.	0
   Hallván e gúnyos dalt a szilaj úrfiak,	0
   Jobbra, balra dőlnek a nevetés miatt,	0
   Ütik a kis piszét: "Nem való ez, vessz meg!"	0
   Kiáltják kacagva: "Sose történt ez meg!"	0
      "Hogy is van még egyszer?" "Fúdd el, hékám, újra."	0
   S a pisze belékezd, a többi tanulja;	0
   De nyilik az ajtó és belép a bajnok,	0
   Egy szempillantásra vége lesz a zajnak.	0
   De nehéz megkapni nyargaló szekeret,	0
   Nehezebb a kedvet, ha nagyon megered:	0
   A fiúk se hosszan győzik türelemmel,	0
   Kékvörös orcával és dagadó szemmel;	0
      Csakhamar zsibongni kezd a darázsfészek:	0
   Egy kiáltja: "Píh, be penészszagot érzek!"	0
   "Ni az öreg molnár!" súgja másik "látod,	0
   Hogy' fejéhez verték a nagy lisztes zsákot?"	0
   Felel a harmadik: "E bizony, hé, halász:	0
   Lám! kiverte állát a szálka, vagy kalász."	0
   Egy kiált: "Atyafi! mit akarsz a lúddal."^[1]	0
   S Toldi háta megett kezdődik a gúnydal.	0
      De jaj, aki kezdi! de jaj, aki fújja!	0
   Egyet kanyarodik Toldi menteujja;	0
   Rendre dől az apród, mint a zöld fű nyáron:	0
   Sok fiú megsérül, szörnyet is hal három.	0
   Lett aztán ijedség, élők jajgatása,	0
   Haldoklók nyögése, fogcsikorgatása;	0
   Toldi meg dühösen a királyhoz ronta,	0
   És mennydörgő hangon ilyen szókat onta:	0
      ,Király, ha nem nézném vitézi voltomat,	0
   Majd fejedhez verném hét-tollú botomat,	0
   Másszor megfeddenéd apró kölykeidet,	0
   Hogy meg ne csufolnák vitéz vén fejemet.'^[2]	0
   Szólt és a palota megrázkódott belé;	0
   Nagyfejű buzgányát magasra emelé,	0
   Ábrázatja tűz lett, amit ősz hajának	0
   Fehérlő havasi el nem olthatának.	0
      Így, a már becsődült apródokon átal,	0
   Iszonyú dühösen a szabadba gázol,	0
   A legénység hátrál, szétfutkos előle,	0
   Mintha porkapáló fene bika jőne.	0
   A király nem tudja, mi? s miért történik?	0
   Szemének, fülének nem hiszen, csak félig:	0
   Szeme a távozó vén bajnokra tapad,	0
   Füle visszacseng-bong minden hallottakat.	0
      Majd, hogy a bűntettet hallja a csoporttul,	0
   Meghűl benne a vér, ábrázatja mordul,	0
   S kiált, odakapván kézzel a szivére:	0
   "El kell fogni Toldit! halál a fejére!"	0
   ^[1] Mint a fönnebbiek, ez is célzás az ősz fejre. A. J.	0
   ^[2] E négy sor Ilosvaiból van átvéve, minden változtatás nélkül. A. J.	0
Hatodik ének	0
      ,Ott vagyon most is Miklós feje csonttya -	0
      Híres ez világban szíve nagy bátorsága'	0
      Ilosvai	0
   Most Bencéhez térek, aki otthon maradt:	0
   Mi emlékezetest vín véghez azalatt.	0
   Dolgozék a jámbor, szintúgy izzadt belé:	0
   Söpre, takaríta, kapkodott százfelé,	0
      A sok ócska fegyvert sorra törülgette,	0
   Egyiket letette, másikat fölvette,	0
   Hányt-vetett; - csinált a majdani rend végett	0
   A szobában szörnyű nagy rendetlenséget.	0
   Ott volt a kapus is, hanem ő csak nézte,	0
   Elég volt az neki, azt is alig győzte:	0
   Mert, mintha sebes szél törne, hányna-vetne,	0
   Azt mívelte Bence és az ő nagy kedve.	0
      Egy öreges nótát dúdolt jó kedvében,	0
   Melynek a versét már elfeledte régen; -	0
   Mindjárt rányerített odakünn a sárga,	0
   Szegény! az abrakot békétlenül várta.	0
   Most elkezdi Bence, a kapushoz szólva:	0
   "Eredj koma, kösd be a lovat az ólba;	0
   Lesz ott széna, elég; lesz zab: vess elébe,	0
   Ha te meg nem etted, hagytunk harmadéve.	0
      Kösd jászolra őket s vess eléjök, mondom;	0
   Magam rá nem érek, lásd ezer a gondom. -"	0
   Bővebb utasítást mindhiába lesett	0
   A koma, mert Bence súrolásnak esett.	0
   Künn megfontolá még a rábizottakat,	0
   Illő messzeségről nézte a lovakat:	0
   "Szent atyám" tünődék, "vajmitevő legyek?	0
   Megharap, ha elül, - rug, ha hátul megyek."	0
      Sosem ült lovon a becsületes varga,	0
   Bár ifjabb korában a sarut megvarrta,-	0
   Azt se varrja többé, amióta szeme	0
   Rászaporodott és kettőből négy leve.	0
   Sokszor volt ugyan már dolga lófélével,	0
   Ha nem is a lóval, legalább bőrével,	0
   S nem került kezébe olyan vad paripa,	0
   Melynek nem parancsolt volna akkoriba!	0
      Bicskiája, mint egy pokolbeli sátán,	0
   Nyargalódzott végig a szegény ló hátán;	0
   Mérte, szaba, vágta - ő volt akkor az ur:	0
   Most a kantárhoz is keze-reszketve nyul.	0
   Addig próbálgatta, hogy meg merte fogni,	0
   Mert a félelemhez kezde hozzászokni;	0
   Ha pedig az ember a félést megszoká,	0
   Megjön a bátorság, nem marad el soká.	0
      Szívébe merészség szállt a kis embernek	0
   - Nem olyan, amivel ütközetet nyernek,	0
   Hisz a kis vargába annyi sok lett volna -	0
   Nem, - csak hogy a lovat beköté az ólba.	0
   Bekötötte őket, enniök is adott,	0
   Tett eléjük szénát, tett eléjük zabot;	0
   A lovak aztán, hogy enni kapnak végre,	0
   Elkezdtek röhögni a várt eleségre;	0
      Nyihogtak, vihogtak sokáig hiába,	0
   De belé sem faltak a drága szénába;	0
   E csudán a varga csudálkozik nagyon,	0
   Törte az elméjét: hogy s miképen vagyon.	0
   Végre nem állhatta, hírt adott Bencének:	0
   Nem esznek a lovak, pedig ehetnének.	0
   Bence, hogy meglássa e csuda esetet,	0
   Abbahagyva dolgát, az ólba sietett:	0
      "Mi az istennyila! megbomlottál, koma?	0
   Hisz nincsen leoldva se fék, se zabola!"	0
   S úgy nevetett Bence, hogy el tán nem ájult, -	0
   De a két vékonya iszonyún megfájult.	0
   Majdhogy meg nem evé kezét lábát érte	0
   A kapus, hogy ő ezt ésszel föl nem érte;	0
   De meg' arra gondol: mit ért voln' az ésszel?	0
   Hisz csak nem mert volna odanyulni kézzel.	0
      E gondolat neki vigasztalást adott,	0
   Valahányszor Bence szemébe kacagott, -	0
   Aki, lezablázván a két éhes párát,	0
   Visszament a házba folytatni munkáját. -	0
   Nem sok időt tölte Bence a dologban,	0
   Mert ihol gazdája dühösen betoppan:	0
   "Mennydörgős haragom!" bömbölé s elfúladt,	0
   Elfojtá szavait az erős indúlat.	0
      Buzgányát az asztal közepére csapta,	0
   Hogy a vaskos deszka béhorpadt alatta...	0
   Jaj e volt - jaj e volt utolsó ereje!	0
   Tántorog a lába, szédeleg a feje.	0
   Bence sajditá, hogy rosszul lesz a dolog,	0
   Látta már előbb, hogy szeme vérben forog,	0
   Látta halántékin hogy' felduzzadt az ér	0
   Mint egy kifeszített középszerű kötél.	0
      Most meg, amint látja színe változását,	0
   Kékülő ajkának görcsös vonaglását,	0
   Összerogyó térdét - szalad sebességgel	0
   S megölelve Toldit tartja, ne essék el.	0
   Kínosan vergődik egy lócához vele.	0
   Nincs a nagy vitéznek jártányi ereje,	0
   Karjának inai mind letágultanak,	0
   Dereka megrokkant... megölé a harag.	0
      Pusztitó haragja, mely mint Isten átka	0
   Rombolá az ellent vérontó csatákba',	0
   Ránőtt gazdájára és megölte osztán,	0
   Mint vezetőjét a vérszomjas oroszlán.	0
   Bence átallátta, hogy ütött az óra,	0
   Sűrű könnye potyog, hull a takaróra;	0
   Toldi csak néz, csak néz; - a hű ember pedig	0
   Gyakran el-elfordul, megtörli szemeit.	0
      Végre ád az Isten neki annyi erőt,	0
   Hogy nem rí legalább a haldokló előtt;	0
   Nagy lélegzetet vesz s erőltetve magát,	0
   Így kezdi biztató, vigasztaló szavát:	0
   "Mije fáj kelmednek, édes nagy jó uram?	0
   Mert látom, baja lett és változása van:	0
   Tán csömör - főfájás - vagy épen a hideg	0
   Kezdi háborgatni mostan kegyelmedet?	0
      A hidegnek én jó orvosságát tudok,	0
   Magamon próbáltam, bizony nem hazudok:	0
   Egy kupa jó borsos melegbort inni meg...	0
   S mint tennapi álom, úgy eltűn a hideg.	0
   "Másszor, ha kelmednek történt változása,	0
   Hátgerinc fájdalma, deréknyilallása:	0
   Én voltam az orvos, használt is legottan -	0
   Helyre ment a rossz csont, ha én megtapodtam.	0
      Nem teszünk egy próbát? - Azt nem... hátha gyengén	0
   (Mint törött tojással bánva) végigkenném...?"	0
   Monda, sőt ami több, hitte is az árva,	0
   Hogy, ha ő megkenné, mégsem veszne kárba.	0
   "Hagyd el Bence, hagyd el", súgá Toldi halkan,	0
   "Hisz talán nem akarsz tréfát űzni rajtam:	0
   Nem használ nekem már, jó öreg cimborám,	0
   Semmi jóakarat és semmi tudomány."	0
      Bence most szemébe nézett az embernek	0
   S ime! mintha fényes kardra rálehellnek,	0
   Vagy mint ért gyümülcsnek az a finom hamva:	0
   Úgy volt szemefénye fátyollal bevonva.	0
   Nem állhatja tovább a hűséges cseléd,	0
   Megint sírva fakad, jobban mint az elébb;	0
   Eltakarja képét és könnye-szakadva	0
   Fordul a betegtől félre, egy ablakba.	0
      Onnan az utcára tekint véletlenül:	0
   Szent Isten! a házat fegyver veszi körül;	0
   De, hogy ezt kimondja, arra sincs ideje,	0
   Mert belép Allaghi, a testőrzők feje.	0
   Visszainti kézzel a többit a hadnagy;	0
   Maga béjön és mond; "Toldi Miklós, rab vagy!	0
   Gyilkosságba estél, mivel meggyaláztad -	0
   Vérrel fertőztetted a királyi házat:	0
      A király nevében, bajnok, kövess minket"	0
   Bence a betegre fájdalmasan intett;	0
   Nem volt arra szükség - a ne'kűl is látta	0
   S engesztelni kezdé, hangját lebocsátva:	0
   "Oh, miért nem hoztam jobb szót neked ennél?	0
   Azonban, vitéz, ha valamit izennél,	0
   Ha egy s más bajoddal magadat mentheted:	0
   Leszek a királynál szószóló követed."	0
      Ezt mondván a testőr a bajnokhoz lépe,	0
   Szánakozó arccal hajlott le fölébe;	0
   Rávetette Toldi, most először, szemét	0
   És így szakadozott melléből a beszéd:	0
   "Mondd meg a királynak, hatalmas uradnak:	0
   Csak ez egy órámat hagyja meg szabadnak;	0
   Készen áll a börtön, megyek abba önként,	0
   Hol nem földi bíró lát fejemre törvényt."	0
      Elfordítja szemét, - de szája mozog még,	0
   Mozog is, sohajt is, mintha imádkoznék.	0
   Fut Allaghi Simon a szót jelenteni:	0
   "Toldi halál révén, uram, s ezt izeni, -	0
   "Ezt izeni tőlem felséges uramnak:	0
   Halála óráját hagyja meg szabadnak;	0
   Sír lesz a fogháza: elmegy abba önként,	0
   Földi biró többé nem szab őrá törvényt."	0
      A király megdöbben s hirtelen felkiált:	0
   "Mindenható Isten! így lesz vége tehát?	0
   Dicsősége napján - elhagyva, betegen -	0
   Meggyalázva - s meghal?... Hozdsza köpenyegem."	0
   És felkavarintva köpenyét nyakába,	0
   Mondá, hogy vezessék a Toldi lakába.	0
   Elül megy a testőr, ennek háta megett	0
   A király és egy-két hű szolga lépeget.	0
      Egy cseppet se látszik köntösén, hogy király.	0
   Kinevetnék, aki azt merné fogni rá;	0
   Az utcán menő, ha szemét rájok veti,	0
   Köszön a hadnagynak, de nem köszön neki.	0
   Süvegelik vagy nem? arra semmi gondja,	0
   Sőt felsőruháját a képére vonja,	0
   Siet, amint gyenge lábaitól telik:	0
   Fél, hogy a vitézt már életben nem lelik.	0
      Célját érte mégis: az az egy öröme	0
   Meglett fájdalmában, hogy még jókor jöve;	0
   Mert van néha öröm a keserüségben,	0
   Mint tarka szivárvány a fölleges égen.	0
   A király egy székre a beteg mellé ül	0
   És föléhajolva szólítja nevérül.	0
   Toldit környékezte már az a fél-álma,	0
   Mely elnyomja végre s ejti mély halálba.	0
      Felriadt a szóra, - ismeré azt szinte -	0
   Nagy, merő szemekkel Lajosra tekinte:	0
   Ráismert, - de mintegy kételkedve: hol van?	0
   A padlásgerendát kezdte nézni sorban.	0
   A király megszólal: "Nem ismersz engemet,	0
   Toldi, ősz barátom, hogy elfordul szemed?	0
   Én vagyok, a király... nem aki megbántott -	0
   Én, Lajos, szólítlak, régi jó barátod.	0
      Eszmélj vissza; nézz rám, ne fordítsd el szemed;	0
   Egy szót mondj, ne többet: akármit - nevemet -	0
   Ki tudja, egymásra hol s mikor találunk?	0
   Búcsuszó ne'kül csak nem lehet elválnunk."	0
   Toldi tisztán eszmélt és minden erejét	0
   Összeszedve, kissé fölemelte fejét:	0
   Képpel a királyhoz erőlködve hajlék	0
   És nyujtá kezét, mely hideg volt mint a jég.	0
      Egyszersmind beszéle értelmesen, halkan:	0
   "Milyen álom volt ez! hogy már meg is haltam;	0
   Beh jó, hogy te itt vagy - lelkem újraéled:	0
   Nem lehet kimúlnom, hogy ne szóljak véled.	0
   "Oh - barátom (vedd fel most tőlem e nevet)	0
   Megbocsáss, ha jártam valaha ellened;	0
   Ha zsémbes, ha durva voltam, lattal ne mérd:	0
   Engedd el ezt nékem az én jó szívemért.	0
      Meglakoltam úgyis. Dejszen annak vége. -	0
   Odavan lelkemnek sok szép reménysége; -	0
   Dejszen ami elmult, az meghalt, elveszett -	0
   Virrasztója is úgy jár: az emlékezet.	0
   "Végső rendelkezést tennék: de hát minek?	0
   Nem igen van: miről. S ha volna sincs: kinek.	0
   Nem hagyok örököst... csak egy hű cselédet:	0
   Azt kötöm szivedre - - meg a magyar népet.	0
      Szeresd a magyart, de ne faragd le" - szóla,	0
   "Erejét, formáját, durva kérgét róla:	0
   Mert mi haszna símább, ha jól megfaragják?	0
   Nehezebb eltörni a faragatlan fát."	0
   Ezt mondván, sohajtott és visszahanyatlék;	0
   Jobbkeze a király kezében maradt még,	0
   Szeme sem fordult el, csak nézett keményen,	0
   De mint a szarué, olyan lett a fénye.	0
      A király pediglen így felelt szavára:	0
   "Hogyne lenne gondom az öreg szolgára?	0
   S a magyart, a népet, mikor nem szerettem? -	0
   Birodalmát három tengerig vetettem.	0
   "Mindig abban jártam, fáradék is bezzeg,	0
   Hogy magyar népemnek hírt-nevet szerezzek,	0
   Hogy megsüvegeljék békében, csatáin,	0
   Kívül is, belül is országa határin;	0
      Nem dicsekszem evvel - nem is azért mondom	0
   Istenem! de hát azt kell-e igazolnom	0
   - És kivált előtted (hisz mi tudjuk ketten) -	0
   Hogy a magyar népet mily igen szerettem?	0
   "Vagy hát nem szeretet volt, hanem gyülölség.	0
   Hogy simítni kezdtem a nemzet erkölcsét,	0
   S azt akartam, hogy a népek dísze légyen,	0
   Kivel becsületet valljak és ne szégyent?...	0
      Hajt az idő gyorsan - rendes útján eljár -	0
   Ha felűlünk, felvesz, ha maradunk, nem vár;	0
   Változik a világ: gyengül, ami erős,	0
   És erős lesz, ami gyenge volt azelőtt.	0
   "Hajt az idő, nem vár: elhalunk mi, vének,	0
   Csak híre marad fenn karunk erejének:	0
   Más öltőbeli nép, más ivadék nő fel,	0
   Aki ésszel hódít, nem testi erővel.	0
      Ím az ész nemrég is egyszerű port talált,	0
   Mely egész hadakra képes szórni halált;	0
   Toldi vagy nem Toldi... hull előtte sorban:	0
   Az ész ereje győz abban a kis porban!"	0
   Szólt és rátekinte a beteg arcára:	0
   Jaj! de vége van már, leesett az álla;	0
   Mégis össze vannak kapcsolva kezeik,	0
   Mint két összenőtt galy, bár elszáradt egyik.	0
      Lefejté az élő kéz a halott kezet.	0
   Hosszu hallgatás lőn. A király könnyezett.	0
   Bence meg félreállt, csak az ajtó megé,	0
   S erős rázkódással zokog vala szegény.	0
   Eközben a napnak szép piros sugára	0
   Téli naplementen nyúgalomra szálla;	0
   Eltünt az ablakból szivárvány-játéka	0
   S fátyolt vete arra nagy hegyek árnyéka. -	0
      A királyra nézett a gyász-kötelesség	0
   Meghagyni legottan: Toldit hogy' temessék:	0
   Egyszerű koporsó lőn a nyugvóháza,	0
   De vasból - talán hogy erejét példázza.	0
   És még akkor este, alkonyi homályban,	0
   Nagy sor fáklya indul útnak Budavárban:	0
   Messziről azt hinnék: ott megyen, ott ballag,	0
   Hogy Toldit kisérje, valamennyi csillag.	0
      Lovas katonák közt a gyászkocsi halad,	0
   Rajta Toldi Miklós, vas boríték alatt, -	0
   Mellette űl Bence a kocsioldalon,	0
   Összegörnyesztette a nehéz fájdalom.	0
   S gyűl a nép az utcán, mint valamely folyam,	0
   Minden köz, sikátor, mint egy patak, olyan:	0
   Mert miképen a víz patakból folyamba,	0
   Úgy özönlik a nép ezekből amabba.	0
      Még sincs semmi lárma. Hallgatva kisérik	0
   Mostan vissza Toldit Rákos mezejéig;	0
   Megáll a koporsó a Rákoshoz érve	0
   S átteszik azt másik, födeles szekérre.	0
   Egyszersmind az égő fáklyák kialusznak,	0
   Csupán négy világol, mintegy kalauznak,	0
   Mely a Nagyfaluba vivő úton halad,	0
   Míg a nép sötéttől megborítva marad.	0
      Könnybe lábadt szemmel nézik e négy fáklyát,	0
   Sötét messziségben, ameddig belátják;	0
   Aztán csapatonkint hazafelé térnek,	0
   Emlegetve dolgát az elhunyt vitéznek.	0
   Harmadnap olyankor, egy fölleges estén,	0
   Domb emelkedett már Toldi Miklós testén,	0
   Amelyet az őskert, bánatja jelével,	0
   Behinte lehulló, sárga falevéllel.	0
      Nem jelölte a sírt drága érc, vagy márvány:	0
   Bence volt az emlék, lába felől állván:	0
   Egy ásót ütött le, arra támaszkodék,	0
   S elborítá a sírt új havával az ég.	0
                               Toldi trilógia	0
TOLDI	0
      ,Mostan emlékezem az elmult időkről,	0
      Az elmult időkben jó Tholdi Miklósról...'	0
      Ilosvai	0
   Mint ha pásztortűz ég őszi éjszakákon,	0
   Messziről lobogva tenger pusztaságon:	0
   Toldi Miklós képe úgy lobog fel nékem	0
   Majd kilenc-tíz ember-öltő régiségben.	0
      Rémlik, mintha látnám termetes növését,	0
   Pusztító csatában szálfa-öklelését,	0
   Hallanám dübörgő hangjait szavának,	0
   Kit ma képzelnétek Isten haragjának.	0
   Ez volt ám az ember, ha kellett, a gáton,	0
   Nem terem ma párja hetedhét országon;	0
   Ha most feltámadna s eljőne közétek,	0
   Minden dolgát szemfényvesztésnek hinnétek.	0
      Hárman sem birnátok súlyos buzogányát,	0
   Parittyaköveit, öklelő kopjáját,	0
   Elhülnétek, látva rettenetes pajzsát,	0
   ,És, kit a csizmáján viselt, sarkantyúját.'^[1]	0
ELSŐ ÉNEK	0
      ,Nyomó rúdat félkezével kapta vala,	0
      Buda felé azzal utat mutatja vala.'	0
      Ilosvai	0
   Ég a napmelegtől a kopár szík sarja,	0
   Tikkadt szöcskenyájak legelésznek rajta;	0
   Nincs egy árva fűszál a tors közt kelőben,	0
   Nincs tenyérnyi zöld hely nagy határ mezőben.	0
      Boglyák hűvösében tíz-tizenkét szolga	0
   Hortyog, mintha legjobb rendin menne dolga;	0
   Hej, pedig üresen, vagy félig rakottan,	0
   Nagy szénás szekerek álldogálnak ottan.	0
   Ösztövér kútágas, hórihorgas gémmel	0
   Mélyen néz a kútba s benne vizet kémel:	0
   Óriás szunyognak képzelné valaki,	0
   Mely az öreg földnek vérit most szíja ki.	0
      Válunál az ökrök szomjasan delelnek,	0
   Bőgölyök hadával háborúra kelnek:	0
   De felült Lackó a béresek nyakára,^[2]	0
   Nincs, ki vizet merjen hosszu csatornára.	0
   Egy, csak egy legény van talpon a vidéken,	0
   Meddig a szem ellát puszta földön, égen;	0
   Szörnyű vendégoldal reng araszos vállán,	0
   Pedig még legénytoll sem pehelyzik állán.	0
      Széles országútra messze, messze bámul,	0
   Mintha más mezőkre vágyna e határrul;	0
   Azt hinné az ember: élő tilalomfa,	0
   Ütve ,általútnál' egy csekély halomba.	0
   Szép öcsém, miért állsz ott a nap tüzében?	0
   Ládd, a többi horkol boglya hűvösében;	0
   Nyelvel a kuvasz is földre hengeredve,	0
   A világért sincs most egerészni kedve:	0
      Vagy sohasem láttál olyan forgó szelet,	0
   Mint az, aki mindjárt megbirkózik veled,	0
   És az útat nyalja sebesen haladva,	0
   Mintha füstokádó nagy kémény szaladna?	0
   Nem is, nem is azt a forgószelet nézi,	0
   Mely a hamvas útat véges-végig méri:	0
   Túl a tornyon, melyet porbul rakott a szél,	0
   Büszke fegyver csillog, büszke hadsereg kél.	0
      És amint sereg kél szürke por ködéből,	0
   Úgy kel a sohajtás a fiú szivéből;	0
   Aztán csak néz, csak néz előre hajolva,	0
   Mintha szive-lelke a szemében volna.	0
   "Szép magyar leventék, aranyos vitézek!	0
   Jaj be keservesen, jaj be búsan nézlek.	0
   Merre, meddig mentek? Harcra? Háborúba?	0
   Hírvirágot szedni gyöngyös koszorúba?	0
      Mentek-é tatárra? mentek-é törökre,	0
   Nekik jóéjszakát mondani örökre?	0
   Hej! ha én is, én is köztetek mehetnék,	0
   Szép magyar vitézek, aranyos leventék!"	0
   Ilyenforma Toldi Miklós gondolatja,	0
   Mely sovárgó lelkét mélyen szántogatja;	0
   S amint fő magában, amint gondolkodik,	0
   Szíve búbánatban összefacsarodik.	0
      Mert vitéz volt apja: György is, álnok bátyja,	0
   A királyfi mellett nőtt fel, mint barátja;	0
   S míg ő béresekkel gyüjt, kaszál egy sorban,	0
   Gőgösen henyél az a királyudvarban.	0
   Itt van immár a had, Laczfi nádor hada,	0
   Itt kevély hadával Laczfi Endre maga;	0
   Délcegen megűli sárga paripáját,	0
   Sok nehéz aranyhím terheli ruháját;	0
      És utána nyalka, kolcsagos legények,	0
   Tombolván alattok cifra nyergü mének:	0
   Nézi Miklós, nézi, s dehogy veszi észbe,	0
   Hogy a szeme is fáj az erős nézésbe.	0
   "Hé, paraszt! melyik út megyen itt Budára?"	0
   Kérdi Laczfi hetykén, csak amúgy félvállra;	0
   De Toldinak a szó szívébe nyilallik,	0
   És olyat döbben rá, hogy kivűl is hallik.	0
      "Hm, paraszt én!" emígy füstölög magában,	0
   "Hát ki volna úr más széles e határban?	0
   Toldi György talán, a rókalelkü bátya,	0
   Ki Lajos királynál fenn a tányért váltja?	0
   "Én paraszt? én?" - Amit még e szóhoz gondolt,	0
   Toldi Györgyre szörnyü nagy káromkodás volt.	0
   Azzal a nehéz fát könnyedén forgatja,	0
   Mint csekély botocskát, véginél ragadja;	0
      Hosszan, egyenesen tartja félkezével,	0
   Mutatván az utat, hol Budára tér el,	0
   S mintha vassá volna karja, maga válva,	0
   Még csak meg se rezzen a kinyujtott szálfa.	0
   Nádorispán látja Toldit a nagy fával,	0
   És elámul rajta mind egész hadával.	0
   "Ember ez magáért" Laczfi mond "akárki;	0
   Nos fiúk, birokra, hadd lássuk, ki áll ki?	0
      Vagy ki tartja úgy fel azt a hitvány rúdat,	0
   Amellyel mutatja e suhanc az útat?"	0
   Szégyen és gyalázat: zúg, morog mindenki,	0
   Egy paraszt fiúval még sem áll ki senki!	0
   De ki vína bajt az égiháborúval,	0
   Szélveszes, zimankós, viharos borúval?	0
   És ki vína Isten tüzes haragjával,	0
   Hosszu, kacskaringós, sistergő nyilával?	0
      Mert csak az kössön ki Toldival, ha drága	0
   S nem megunt előtte Isten szép világa;	0
   Jaj-keserves annak, aki jut kezébe,	0
   Meghalt anyjának is visszarí ölébe.	0
   Elvonúl a hadnép hosszu tömött sorban,	0
   Toldiról beszélnek az egész táborban;	0
   Mindenik mond néki nyájasat vagy szépet,	0
   Mindenik derít rá egy mosolygó képet;	0
      Egyik így szól: "Bajtárs! mért ne jősz csatára?	0
   Ily legénynek, mint te, ott van ám nagy ára."	0
   Másik szánva mondja: "Szép öcsém, be nagy kár,	0
   Hogy apád paraszt volt s te is az maradtál."	0
   Elvonúl a tábor, csillapul morajja:	0
   Ezt a szél elhordta, azt a por takarja;	0
   Toldi meg nagybúsan hazafelé ballag,	0
   Vaskos lábnyomától messze reng a parlag;	0
      Mint komor bikáé, olyan a járása,	0
   Mint a barna éjfél, szeme pillantása,	0
   Mint a sértett vadkan, fú veszett dühében,	0
   Csaknem összeroppan a rúd vas kezében.	0
   ^[1] Az ezen ,_' jeggyel felhozott helyek Ilosvaiból vannak átvéve. A.	0
   J.	0
   ^[2] "Felült Lackó." Így gúnyolja tréfásan a magyar paraszt azon mezei	0
   munkást, ki a nap és dolog hevétől bágyadtan a munkára ráunt. A. J.	0
MÁSODIK ÉNEK	0
      ,... hogy Budából Tholdi György megjő vala,	0
      Öccsét... gyakran feddi vala.'	0
      Ilosvai	0
   Így vesződék Miklós, nyers, haragos búban,	0
   De van drága dolog otthon Nagyfaluban:	0
   Tán kigyúlt a ház is, úgy füstöl a kémény,	0
   Nagy kolonc köszönget a kút méla gémén.	0
      A malac-nép sí-rí; borju, bárány béget;	0
   Aprómarha-nyáj közt van szörnyű itélet;	0
   A fehércseléd közt a beteg se lomha:	0
   Holmi kis vásárnál népesebb a konyha.	0
   Egy cseléd vizet tesz félakós bögrében,	0
   Mely ha forr a tűzön s nem fér a bőrében,	0
   Akkor a baromfit gyorsan belemártja,	0
   Tollait letörli, bocskorát lerántja.	0
      Van, ki a kis bárányt félti izzadástul;	0
   S bundáját lerántja, még pedig irhástul;	0
   Más a vékonypénzű nyúlat szalonnázza,	0
   Hogy csöpögjön zsírtól ösztövér csontváza.	0
   Másik a malacot láng felett hintálja,	0
   Szőrit kés fokával bőrig borotválja;	0
   Bort ez csobolyóban, az kecsketömlőben,	0
   Kenyeret hoz amaz bükkfa tekenőben...	0
   - Mit jelent e hű-hó gyászos özvegy-házban,	0
   Hol a dinom-dánom régen volt szokásban?	0
   Toldi Lőrincnének most van-é a torja?	0
   Vagy menyegzőjének hozta így a sorja?	0
   Tán megunta gyászos özvegysége ágyát,	0
   S másnak adta élte fonnyadó virágát?	0
   Nincs halotti tora Toldi Lőrincnének,	0
   Napja sem derült fel új menyegzőjének;	0
   Másért sütnek-főznek, másért lakomáznak:	0
   György van itthon, első szülötte a háznak.	0
   Toldi György nagy úr volt. Sok becses marhája,	0
   Kincse volt temérdek, s arra büszke mája,	0
   Sok nemes vitéze, fegyveres szolgája,	0
   Sok nyerítő méne, nagy sereg kutyája.	0
      Látogatni jött most negyvened magával,	0
   Renyhe sáska népnek pusztitó fajával,	0
   És a kész haszonnak egy felét fölenni,	0
   Más felét magának tarsolyába tenni.	0
   György az édesanyját hidegen köszönté,	0
   Bár ez a lelkét is majd elébe önté!	0
   "Hát a másik hol van?" fanyalogva kérdi.	0
   Senki sem hinné, hogy kedves öccsét érti.	0
      "Szénát hord szegényke künn a béresekkel,	0
   Hívatom -" de György úr ezt rikoltja: "Nem kell!"	0
   Nem kell! és e két szó úgy esik anyjának,	0
   Mintha a szivébe nagy kést mártanának.	0
   Nem kell? - Ím azonban kelletlen, hivatlan	0
   A fiú betoppan; szive égő katlan,	0
   Belsejét még most is fúrja és faragja	0
   Szégyenítő búja, búsító haragja.	0
      Mégis, mindamellett - mily Isten csodája! -	0
   Egy zokszót sem ejt ki Toldi Györgyre szája:	0
   Lelke gyűlölségén erőt vesz valami,	0
   Valami - nem tudom én azt kimondani.	0
   Amint látja Györgyöt hirtelen, váratlan,	0
   Karja ölelésre nyílik akaratlan;	0
   De az eltaszítja testvérét magától,	0
   Gőgösen fordul el jó atyjafiától.	0
      A szegény anyának könny tolul szemébe,	0
   Kőszívű fiának sírva lép elébe,	0
   Reszkető ajakkal, keze fejét gyúrván,	0
   Ott reménykedik, de György korholja durván:	0
   "Úgy anyám! kecsegtesd ölbeli ebedet,	0
   Ójad fúvó széltül drága gyermekedet;	0
   Mártsad tejbe-vajba, mit se kímélj tőle,	0
   Majd derék fajankó válik úgy belőle.	0
      Most van a dandárja^[1] réten a munkának,	0
   De foga nem fűlik ahhoz e gazdának;	0
   Mint kopó, megérzi a zsíros ebédet,	0
   S tővel-heggyel össze hagyja a cselédet.	0
   "Így sirattad mindig, én ha mondtam néha:	0
   Nem válik belőle semmi, csak nagy léha,^[2]	0
   Hogy parasztnak is rossz, lebzsel készakarva,	0
   Noha birna dolgot, mert erős, mint marha.	0
      Most tehetd ablakba: húsa és kövére	0
   Szépen nő naponkint anyja örömére..."	0
   Szóla György s kitoldá a szót egy kacajjal,	0
   Melyre Miklós felbúg tompa, hosszu jajjal:	0
   "Átok és hazugság minden ige szádban!	0
   Egy betű való sincs, Toldi György, a vádban.	0
   Jól tudom, mi lappang bokrodnak megette,	0
   Úgy szeressen Isten, ahogy engemet te!	0
      Rossz vagyok parasztnak, rossz vagyok vitéznek,	0
   Béresek között is től cudar csihésnek:^[3]	0
   Forr epéd, hogy más is márt veled egy tálba,	0
   Vesztenél, ha tudnál, egy vizes kanálba.	0
   "Azért, hogy senkinek láb alatt ne legyek,	0
   Nem bánom én, igen, akár ma elmegyek;	0
   Száz mérföld a világ, erre is, arra is:	0
   Nem bánom én, igen, elmegyek én ma is.	0
      De ami az enyém, azt elviszem innet:	0
   Add ki, bátya, tüstént, ami engem illet;	0
   Add ki a jussomat: pénzt, paripát, fegyvert:	0
   Azontúl - az Isten áldjon minden embert."	0
   "Itt a juss, kölök; ne mondd, hogy ki nem adtam!"	0
   György kiált és arcul csapja, szintúgy csattan.	0
   Toldi Miklósnak sincs ám galambepéje,	0
   Bosszuállás lelke költözik beléje;	0
      Szeme, mint az acél, a szikrát úgy hányja,	0
   Ütni készül ökle csontos buzogánya;	0
   György ijedve hátrál, odavan egészen:	0
   E csapás utolsó szélütése lészen;	0
   S Györgyöt e csapással hűs verembe tennék,	0
   Isten kenyeréből hol többé nem ennék,	0
   Hol, mint egy repedt csont deszka közé kötve,	0
   Ítéletnapig sem forradozna össze:	0
      De midőn az öccse épen megrohanja,	0
   Elsikoltja magát s közéjük fut anyja,	0
   Testével takarja Györgyöt és úgy védi,	0
   Pedig nem is Györgyöt, hanem Miklóst félti.	0
   Most a szörnyü gyermek karját elereszté,	0
   Fejét és szemeit búsan lefüggeszté,	0
   S mintha most ocsúdnék forró-hideg lázból,	0
   Tántorogva ment ki az apai házból.	0
      Méne elbusulva, némán haragjában,	0
   És leült az udvar távolabb zugában,	0
   Ott fejét a térdén tenyerébe hajtá,	0
   S zokogott magában, de senki sem hallá.	0
   ^[1] »Dandárja«: halmaza, csoportosa. Nálunk használtatik. A. J.	0
   ^[2] »Léha«, gyáva, henye. A. J.	0
   ^[3] »Csihés«: kin a többi kifog, belőle tréfát, csúfot űz, s	0
   mindenkinél alább való. A. J.	0
HARMADIK ÉNEK	0
      ,Öccsére, Miklósra nagy haragja vala,	0
      Szerető szolgáját mert megölte vala.'	0
      Ilosvai	0
   Bezzeg nem busultak ám az ősi házban,	0
   Szintén eltörődtek az evés-ivásban.	0
   Fölkelvén pedig jó Toldi György asztala:	0
   ,Vitéz ő szolgái rudat hánynak vala.'	0
      Ifju vér, öreg bor fickándott erökben,	0
   A fa dárda vígan perdült jobb kezökben;	0
   Mindenik kötődött, hangosan nevetve,	0
   S mint szilaj csikóé, magas volt a kedve.	0
   Toldi György meg, amint torkig itta-ette,	0
   Egy öreg karszékbe úr-magát vetette,	0
   És az eresz alól gyönyörködve nézi,	0
   Hogyan játszadoznak csintalan vitézi;	0
      Majd, midőn meglátta a telek lábjában	0
   Ülni öccsét Mikóst nagy-busan magában,	0
   Föltámad lelkének szennyes indulatja,	0
   S nagyfejű legényit ily szókkal biztatja:	0
   "Hé fiúk! amott ül egy túzok magában,	0
   Orrát szárnya alá dugta nagy buvában;	0
   Gunnyaszt, vagy dög is már? lássuk, fölrepűl-e?	0
   Meg kell a palánkot döngetni körűle!"	0
   Mint kutyák közé ha nyulfiat lökének,	0
   Kaptak a beszéden a szilaj legények,	0
   Döng a deszkabástya Miklósnak megette,	0
   Miklós a kudarcon ,búskodik' felette.	0
      Mert fölérni könnyű, könnyű nemcsak ésszel,	0
   Hanem ököllel is, és megfogni kézzel,	0
   Hogy csak őt bosszantja mind e vastag tréfa,	0
   Mely ugyan fejétől sem járt messze néha.	0
   Toldi tűr azonban, bárha nem békével;	0
   Birkozik nagy lelke fellázadt dühével;	0
   Majd meggyőzi magát s megvetéssel tűri,	0
   Szolganép belőle a csúfot hogy űzi.	0
      Mert e nép eperszem volna haragjának,	0
   Bosszuló karjától úgy elhullanának,	0
   Mint a Sámsonétól, kiről írva vagyon,	0
   Hogy ezer pogányt vert egy álcsonttal agyon.	0
   Tűrte Miklós, tűrte, ameddig tűrhette,	0
   Azzal álla bosszút, hogy csak fel sem vette;	0
   Úgy mutatta, mintha nem is venné észre,	0
   Fülét sem mozdítá a nagy döngetésre.	0
      De, midőn egy dárda válla csontját érte,	0
   Iszonyatosképen megharagutt érte,	0
   S melyen ült, a malomkő-darabot fogta,	0
   Toldi György bosszantó népe közé dobta.	0
   Repül a nehéz kő: ki tudja, hol áll meg?	0
   Ki tudja, hol áll meg s kit hogyan talál meg?	0
   Fuss, ha futhatsz, Miklós! pallos alatt fejed!	0
   Víz sem mossa rólad le a gyilkos nevet!	0
      Elvadulsz, elzüllöl^[1] az apai háztól,	0
   Mint amely kivert kan elzüllik a nyájtól:	0
   Ki egyet agyarral halálosan sérte,	0
   Ugy aztán kimarta őt a többi érte.	0
   Elrepült a nagy kő, és ahol leszálla,	0
   Egy nemes vitéznek lőn szörnyű halála:	0
   Mint olajütőben szétmállott a teste,	0
   És az összetört hús vérolajt ereszte.	0
      Vérit a poros föld nagy-mohón felnyalta,	0
   Két szemét halálos hályog eltakarta,	0
   S aki őt eloltá, az a veszedelem	0
   Mindenik bajtársnak fájt, csak ő neki nem.	0
   György haragja pedig lészen rendkivűli,	0
   Mert vitéz szolgáját igen keserűli.	0
   Másfelől örül, hogy gyilkos a testvére,	0
   Kit hogy elveszessen, most esik kezére.	0
      Most ravasz szándékát, melynek úta görbe,	0
   Eltakarja törvény és igazság örve,	0
   És, hogy öccsét bíró hírivel megrontsa,	0
   El kell fogni nyomban, az kemény parancsa.	0
   ^[1] ,Elzüllik': elvadulva elkóborol. A. J.	0
NEGYEDIK ÉNEK	0
      ,Igen keserüli Miklóst az ő anyja:	0
      Titkon ezért őtet éléssel táplálja.'	0
      Ilosvai	0
   Mint a hímszarvas, kit vadász sérte nyillal,	0
   Fut sötét erdőbe sajgó fájdalmival,	0
   Fut hideg forrásnak enyhítő vizére,	0
   És ezerjófűvet tépni a sebére;	0
      Jaj! de a forrásnak kiszáradt az ágya,	0
   Az ezerjófűvet írul sem találja,	0
   Minden ág megtépte, tüske megszaggatta,	0
   Úgyhogy még aléltabb most az isten-adta:	0
   Úgy bolyonga Miklós. Nyakán ült a búja,	0
   Oldalát kikezdte annak sarkantyúja,	0
   S mint bezárt paripa, mely fölött az ól ég,	0
   Szíve a mellében akkép hánykolódék.	0
      Bujdosik az ,éren', bujdosik a ,nádon',	0
   Nincs, hová lehajtsa fejét a világon.	0
   Hasztalan kereste a magánosságot,	0
   Mert beteg lelkének nem lelt orvosságot.	0
   És mint a toportyán^[1], ha juhász kergette,	0
   Magát egy kiszáradt nagy nádasba vette:	0
   Ott is azt susogta a nád minden szála:	0
   Széles e világon nincsen árvább nála.	0
      Nádtors lőn az ágya, zsombok^[2] a párnája,	0
   Isten kék egével födve a tanyája,	0
   Mígnem a sötét éj szárnya alá vette	0
   S fekete ponyvából sátort vont felette.	0
   Majd az édes álom pillangó képében	0
   Elvetődött arra tarka köntösében,	0
   De nem mert szemére szállni még sokáig,	0
   Szinte a pirosló hajnal hasadtáig.	0
      Mert félt a szunyogtól, félt a szúrós nádtól,	0
   Jobban a nádasnak csörtető vadától,	0
   Félt az üldözőknek távoli zajától,	0
   De legis-legjobban Toldi nagy bajától.	0
   Hanem amidőn már szépen megpitymallott,	0
   És elült a szúnyog, és a zaj sem hallott,	0
   Akkor lelopódzott a fiú fejére,	0
   Két szárnyát teríté annak két szemére;	0
      Aztán álommézet csókolt ajakára,	0
   Akit mákvirágból gyüjte éjszakára;	0
   Bűvös-bájos mézet, úgy hogy édességén	0
   Tiszta nyál csordult ki Toldi szája végén.	0
   De a kínos éhség azt is irigyelte,	0
   Hajnali álmából csakhamar fölverte,	0
   S addig ösztökélte, addig korbácsolta,	0
   Míg a rétet összevissza barangolta;	0
      Fölkereste fészkit a réti madárnak,	0
   Szárcsa-, vadrucának, bibicnek, sirálynak,	0
   Házukat feltörte és kifosztogatta,	0
   Tarka tojásikkal éhét elaltatta.	0
   Vadmadár-tojással éh-szomját elvervén,	0
   Szörnyen hányta a hab a jövőnek tervén:	0
   Merre menjen? mihez fogjon? uramfia!	0
   Nincsen hő lelkének hová fordulnia.	0
      Mert elmenne könnyen, el is bujdokolna,	0
   Ha az édesanyja előtte nem volna:	0
   Jaj, de majd ha róla hírt nem hallanának,	0
   Megrepedne szíve az édesanyjának.	0
   Három napig magát ekkép vesztegette,	0
   Harmadik nap a nád megzörrent megette,	0
   Azt gondolta farkas, meg se moccant karja,	0
   Mert ellátta, hogy őt csak testvére marja.	0
      Pedig Bence volt az, régi hű cseléde,	0
   Akit anyja küldött fölkeresésére,	0
   Ki nagy zokogással nyakába borulva	0
   Így szólott Miklóshoz egy kis idő mulva:	0
   "Jaj! eszem a lelked, beh jó, hogy meglellek,	0
   Harmadnapja már, hogy mindenütt kereslek;	0
   Tűvé tettem érted ezt a tenger rétet,	0
   Sose hittem, hogy meglássalak ma téged.	0
      Hogy' vagy édes szolgám? nem haltál meg éhen?^[3]	0
   Nem evett meg a vad ezen a vad réten?	0
   Itt a tarsolyom, fogd, és egyél szépen; ne!	0
   Sült hús, fehér cipó, kulacs bor van benne."	0
   Azzal a hű szolga szemét az ökléhez,	0
   S öklét megtörölte ócska köntöséhez,	0
   Letérdelt a földre, tarsolyát letette,	0
   Ami csak volt benne, sorra mind kiszedte.	0
      Asztalt is terített, csak úgy hevenyéből,	0
   Az üres tarsolyból, meg a födeléből,	0
   A cipót, kulacsot, pecsenyét rárakta,	0
   Végre két almával a módját megadta.	0
   Akkor elővette csillagos bicskáját,	0
   Megkínálta vele kisebbik gazdáját;^[4]	0
   Toldi a jó késsel a cipót fölszelte,	0
   S a cipóval a hust jóizűen nyelte.	0
      S mily örömmel nézte Bence, a hű szolga!	0
   Jobban esett, mintha maga falta volna;	0
   Mintha ő is ennék, úgy mozgott a szája,	0
   Néha szinte könnybe lábadt ősz pillája.	0
   Mikor aztán Miklós az éhét elverte,	0
   Bence a kulacsnak nyakát kitekerte:	0
   A kulacs sikoltott és kibuggyant vére	0
   Az öreg szolgának a keze fejére.	0
      Ez meg a vörösbort urára köszönte,	0
   Néhány kortyot előbb nyelve mellé önte,	0
   S míg azt a fiúnak nyujtá jobb kezével,	0
   Megtörülte száját inge elejével.	0
   S a bor az öreget jókedvre tüzelve,	0
   Hogy' kinyilt a szíve! hogy' megoldott nyelve!	0
   Kezdte a beszédet Miklósnak nagyapján,	0
   (Ostoros gyerek volt annál néhanapján);	0
      Azután fordítá apjára, anyjára,	0
   Györgyre a bátyjára, végre önmagára,	0
   S tán a szó belőle, míg a világ, folyna,	0
   Ha Miklós szomorún így nem kezdte volna:	0
   "Haj! be zokon esik most hallgatnom téged!	0
   Hagyd el, kérlek, hagyd el e fájós beszédet.	0
   Máskor, a tűzhelynél tengerit morzsolva,	0
   Ítéletnapig is elhallgattam volna.	0
      Hányszor elbeszélted apám vitézségét!	0
   Majd éjfél vetette minden este végét;	0
   Aztán mily sokára tudtam elalunni!	0
   Hajnalig se birtam a szemem lehunyni.	0
   "Ami volt, az nincs már: ami jó volt, elmult;	0
   Más pennával írnak; sorsom balra fordult;	0
   Gyilkosságba estem, lettem bujdosóvá,	0
   Hej, ki tudja, mikor leszek bele jóvá?	0
      De hiszem az Istent, az árvát sem hagyja,	0
   Mert azért az árvák gondviselő atyja;	0
   Tán veszett nevemet is lemossa vérem,	0
   Mit fejemre költe drága jó testvérem.	0
   "Nem születtem arra, érzem ezt magamban,	0
   Hogy itt békamódra káka között lakjam;	0
   Nem is teremtőztem béresnek, villásnak,	0
   Hogy petrencét hordjak akárki fiának.	0
      Már csak arra várok, hogy bealkonyodjék,	0
   A világ mezőrül haza takarodjék,	0
   És akkor nyakamba veszem az országot,	0
   Szél sem hoz felétek énrólam ujságot."	0
   Nagyon elbusúla Bence a beszéden,	0
   Szánta kis gazdáját, hogy bujdosni mégyen,	0
   Hallgatott sokáig s majd elfakadt sírva,	0
   Bocskorán körmével kereszteket írva.	0
      Végre megszólamlott s nagyon szépen kérte,	0
   Ne nehezteljen meg Miklós gazda érte:	0
   De ő ezt a dolgát bolondságnak tartja,	0
   Hogy fejét ily rögtön bujdosásnak adja.	0
   "Látod jó kis gazdám: György úr nemsokára,	0
   Három-négy nap mulva, visszamegy Budára:	0
   Akkor, ami elmult, feledségbe mégyen,	0
   Kiskirály leszesz te az egész vidéken.	0
      Hát itt hagynál minket, sok derék cselédet,	0
   Kik, mint gyermekünket, úgy szerettünk téged?	0
   Itt hagynád a Bimbót s Lombárt, a hajszását.^[5]	0
   Kiknek hét vásáron sem találni mását?	0
   "Itt hagynád sokféle kedves mulatságod?	0
   Párjával malomba ki emelne zsákot?	0
   A malomkövet ki öltené karjára	0
   Molnárlegényeknek álmélkodására?	0
      Ne menj, édes szolgám, jaj, ne menj messzére,	0
   Egész Nagyfalunak keserűségére;	0
   Jaj! ne hagyd bitangul az ős Toldi házat,	0
   Ne taszítsd a sírba jó édesanyádat."	0
   Így rimánkodott az, de kevésbe vette,	0
   Fejét rázta Miklós, ahol nem szerette;	0
   Hanem, amint anyját hozta fel végtére,	0
   Követ hengerített a fiú szivére.	0
      Nem felelt sokáig Bencének szavára,	0
   Csak nézett sohajtva a susogó nádra,	0
   S addig-addig bámult a susogó nádra,	0
   Nagy meleg könnycsepp ült szeme pillájára.	0
   S mintha törlené csak arca verítékét,	0
   Tenyeréhez törlé hívatlan vendégét:	0
   Végig a kisujján a könny földre csordult,	0
   Ő pedig Bencéhez ily szavakkal fordult:	0
      "Mondd meg ezt, jó Bence, az édesanyámnak:	0
   Gyászba borult mostan csillaga fiának:	0
   Egykorig nem látja, még nem is hall róla;	0
   Eltemetik hírét, mintha meghalt volna.	0
   "De azért nem hal meg, csak olyaténképen,	0
   Mint midőn az ember elrejtezik mélyen,	0
   És mikor fölébred bizonyos időre,	0
   Csodálatos dolgot hallani felőle.	0
      Rólam is hall még hírt, hogy mikor meghallja,	0
   Még a csecsszopó is álmélkodik rajta:	0
   Akkor anyám lelke repes a beszéden,	0
   Csak meg ne szakadjon szíve örömében."	0
   Ezt izente Miklós. Akkor a hű szolga	0
   Az üres kulacsot tarsolyába tolta;	0
   Megtörülte szépen csillagos bicskáját,	0
   Összehajtogatta szalonnás ruháját.^[6]	0
      Aztán a tarisznyát félvállára vette,	0
   Búcsut vévén, lábát útnak egyengette:	0
   Ment is volna, nem is; gyakran visszanézett,	0
   Végre a töretlen nád közt elenyészett.	0
   ^[1] »Toportyán«: réti farkas. A. J.	0
   ^[2] »Zsombok«: zsombék. Mint fazok - fazék stb. A »zsombik«	0
   zsombéknak hibás kiejtése. A. J.	0
   ^[3] »Szolgám«: kedveskedő megszólítás ifjabbhoz, nem tekintve az	0
   egymás közti úr- vagy szolgai viszonyt. A. J.	0
   ^[4] »Kisebbik gazda«: a gazda fia vagy öccse. Így a nőnek a férje	0
   öccse: »kisebbik ura«. A. J.	0
   ^[5] »Bimbó, Lombár": ökrök nevei. A. J.	0
   ^[6] »Szalonnás ruha«: darabka vászon a tarisznyában, melybe	0
   szalonnát vagy más zsiradékot takarnak. A. J.	0
ÖTÖDIK ÉNEK	0
      ,Az éren és nádon Miklós bujdosik vala.'	0
      Ilosvai	0
   Elfeküdt már a nap túl a nádas réten,	0
   Nagy vörös palástját künn hagyá az égen,	0
   De az éj erőt vett, csakhamar beronta,	0
   Az eget, a földet bakacsinba vonta,	0
      És kiverte szépen koporsószegével:	0
   Fényes csillagoknak milljom-ezerével;	0
   Végre a szép holdat előkerítette	0
   S ezüst koszorúnak fejtül odatette.	0
   Miklós pedig indult a szokatlan útra,	0
   Magát jobba-jobban a nádasba fúrta:	0
   De mintha kötéllel vonták volna hátul,	0
   Nem birt elszakadni az édesanyjátul.	0
      Vissza-visszanézett: hej, pedig mi haszna?	0
   Egy teremtés sincs ott, akit megláthatna,	0
   Mégis visszanézett, sőt meg is fordulva,	0
   Búcsut venni indult egy kis idő mulva.	0
   S amint visszafelé méne, mendegéle,	0
   Egy helyütt a zsombék csak lesüpped véle:	0
   Réti farkas fészke volt épen alatta,	0
   Benne két kis kölyke rítt az isten-adta.	0
      Megsajnálta Miklós hogy reájok hágott,	0
   Símogatta a két árva kis jószágot,	0
   Mint a juhász-bojtár, amikor kapatja,	0
   A komondor kölyköt végig simogatja.	0
   Kár volt símogatni; csak vesztére tette;	0
   Mert megzörren a nád hirtelen megette;	0
   Jő az anya-farkas szörnyü ordítással,	0
   Rohan a fiúnak, birkoznak egymással.	0
      Fel-feláll a farkas hátulsó lábára,	0
   Méri éles körmét Toldi orcájára,	0
   Csattog a fejér fog vérszopó inyében,	0
   S mintha szikrát hányna, csillog a holdfényben.	0
   Toldi pedig magát serényül forgatja,	0
   Öklének csapásit sűrűn osztogatja:	0
   Ömlik a vér száján és orrán a vadnak,	0
   Nagy meredt szemei szörnyen kidagadnak.	0
      Nyelve a szájában meg nem tudna férni,	0
   Csattogó fogával azt is összevérzi,	0
   Mint veszett kutyáé csorog véres nyála;	0
   Senki sem látott már dühösb vadat nála.	0
   Miklós a kötődést unni kezdi végre,	0
   Lábát sem restelli híni segítségre,	0
   S mint midőn a bika dolgozik szarvával,	0
   Fölveti a farkast egy erős rugással.	0
      Messze az avasba esik a vadállat,	0
   Nagy darab helyütt letördeli a nádat,	0
   És amint lehulla puffanó eséssel,	0
   Nagyot üt a földre hangos nyekkenéssel.	0
   De lám, mintha ördög volna belé bújva,	0
   Egyet hengeredik s talpra ugrik újra,	0
   Elordítja magát keserves haraggal,	0
   S mégyen új csatára köszörült fogakkal.	0
      Körmeit Miklósnak a vállába mártja,	0
   Száját a fejénél két araszra tátja	0
   S hátulsó lábával úgy szorítja térdét,	0
   Pusztítsa el Isten a kegyetlen férgét!	0
   Ez még csak mehetne, de most jő a nagyja:	0
   Ordít a hímfarkas s hátul megtámadja;	0
   - Mit csinálsz most Miklós? jaj, dehogy birsz vélek!	0
   Ezer lelked volna, mégis megölnének. -	0
      Semmi baj! az néki a tulajdonsága,	0
   Hogy, ha nő veszélye, nő a bátorsága:	0
   Kisegíti magát, sohase féltsétek,	0
   Nem válik belőle farkasoknak étek.	0
   Mert amint a nőstény ölre ment s birokra,	0
   Megszorítja torkát Toldi két marokra;	0
   Csak kifordult körme a fiú nyakából,	0
   Kifogy minden erő a horgas-inából.	0
      Szeme is kidülled, véres könnyel telve,	0
   Mint egy nagy csoroszlya, lóg ki zöldes nyelve:	0
   Nem kiment belőle, bennszorult a pára,	0
   Ahogy eltátotta, úgy maradt az álla.	0
   Akkor fogja Toldi, jót kanyarít véle,	0
   És a kanhoz vágja, mely rohan feléje;	0
   Fölkel az dühösen, s hogy megint lecsapja,	0
   Párját fekhelyéből mérgesen harapja.	0
      És pedig világos, hogy megint fölkelne,	0
   Ha Miklós előre néki nem felelne:	0
   De úgy elpaskolja most a nőstényével,	0
   Hogy világ végéig sem támad többé fel.	0
   Toldi a vadaktól így megmenekülvén,	0
   Megpihent kevéssé egy zsombékra ülvén;	0
   A farkas-fiakban sem volt már lehellet,	0
   Eltaposva nyúltak Toldi lába mellett.	0
      Távolabb fekütt az anyjok, meg a párja;	0
   Tisztán sütött rájok a hold karikája,	0
   Hidegen tekintett a rét fenekébe,	0
   Mint egy arany tepsi, szétmeredt a képe.	0
   Miklós az elméjét mindenképen hányta,	0
   Nem mondhatnám pedig, hogy a farkast szánta,	0
   Hanem gondolkozott az ő farkasáról,	0
   Őt elnyelni vágyó rossz szivű bátyjáról.	0
      De hát mért akarja bátyja őt megenni,	0
   Mért akar hóhéra, nem testvére lenni?	0
   Vagy mikor járt Miklós néki ártalmára?	0
   Mért feni agyarát jó atyjafiára?	0
   Mert hiszen, ha példát farkasokról vészen:	0
   Ott is a rosszabbik az ő bátyja lészen:	0
   Fészkit oltalmazza a mezőnek vadja,	0
   Ki nem ingerelte, azt meg nem támadja.	0
      Vagy ha néha gyomra készti öldöklésre,	0
   Nem bánt senkit aztán ha csillapul éhe;	0
   Akkor is barmoknak tizedelve nyáját,	0
   Megkiméli mindég a maga fajtáját.	0
   De az ő testvére - de az ő testvére,	0
   Ki mondja meg neki: mért tör életére?	0
   Nem csillapul máskép, csak vérével, szomja?	0
   Vagy ha birtokából jó öccsét kinyomja?	0
      Hátha annak, aki szomjuhozza vérit,	0
   Mint a farkasoknak most, megadná bérit?	0
   Vagy talán emberben tartósabb a pára,	0
   És azért nincs Györgynek végső éjszakája?	0
   ...Állj meg, állj meg, Toldi! gyilkos a szándékod,	0
   Jaj ne vess bosszúdnak véres martalékot.	0
   Tudd meg: a legyilkolt atyafinak vére	0
   Bosszuért kiált fel az egek egére.	0
      Tudd meg: ha megölnéd tennen testvéredet,	0
   Akkor meggyilkolnád örök életedet;	0
   Ne félj, fenn az Isten; ő majd igazat lát,	0
   Bízd rá a büntető bosszuállás dolgát.	0
   - Most, mintha valami ötlenék eszébe,	0
   Hirtelen felállott s a vadakhoz lépe,	0
   Gyorsan fölvetette őket a vállára,	0
   Úgy indult veszélyes éjjeli útjára.	0
      Ment nagy sebbel-lobbal a nád erdejében,	0
   Nagy hosszú sikátort fúrt azon mentében.	0
   Hátul a két farkas csüngött a sarkáig,	0
   Vissza sem tekintett az anyja házáig.	0
HATODIK ÉNEK	0
      ,Anyja Tholdi Györgynek Miklóst szánja vala.'	0
      Ilosvai	0
   Szépen süt le a hold Nagyfalu tornyára,	0
   Gyepszélen fejérlik Toldi Lőrinc háza;	0
   Háta megett annak nagy gyümölcskert zöldel,	0
   Mely fölérne holmi alföldi erdővel.	0
      Kertre nyílik a ház egyik ajtócskája;	0
   Ott van Toldinénak a hálószobája;	0
   Rozmarin bokor van gyászos ablakában:	0
   A körül leskődik a fiú magában.	0
   Farkasait Miklós, amint oda ére,	0
   Letevé a kertnek harmatos gyepére.	0
   Ő meg, mintha lopni jőne, lábujjhegyen,	0
   Édesanyja záros ajtajához megyen,	0
      Soká hallgatózik, mindenütt hiában;	0
   Mert csak egy szú perceg a szemöldökfában;	0
   Zörgetne is, nem is; bátorsága nincsen,	0
   Csak úgy tétovázik keze a kilincsen.	0
   Ejnye, hát hol járhat most ez a félsz benne?^[1]	0
   Máskor a sárkánnyal is birokra menne;	0
   Édesanyját félti igen-igen nagyon,	0
   Nehogy a zörejre szörnyen felriadjon.	0
      Az is megeshetnék, hogyha így fölverné,	0
   Ablakát, ajtóját megnyitni se merné,	0
   Hanem zajt csinálna hangos sikoltással,	0
   S tán nem is tudnának szólni majd egymással.	0
   Azért a két farkast fölveszi vállára:	0
   Elkerül a háznak másik oldalára:	0
   Minden élő állat elpihent ott, kinn, benn:	0
   Még csak a kutyák is alusznak egy színben.	0
      Nyitva áll az ajtó: látszik a György ágya:	0
   Hosszu fejér kendőt terít a hold rája;	0
   Alatta pediglen a ház ereszének	0
   őrálló legényi sorban heverésznek.	0
   Minden alszik. Miklós sem tétováz sokat,	0
   Küszöbre fekteti le a farkasokat,	0
   Aztán a lándzsákat a kezébe kapja,	0
   Melyek a fal mellé voltak támogatva;	0
      Őrállók ruháit földre szegzi vélek,	0
   Hogy ne kelhessenek, majd mikor kelnének,	0
   S bemegy a szobába. Jaj! most Toldi Györgyöt	0
   Ha még el nem vitte, elviszi az ördög.	0
   Ott lesi Miklós a szúnyogháló mellett,	0
   Györgyből mikép hortyog ki s be a lehellet;	0
   Egy marokszorítás - s ha száz lelke volna,	0
   Mégis elhallgatna, többet nem horkolna.	0
      De Miklós elkezdi: "No megölhetnélek,	0
   Megérdemelnéd, ha rávinne a lélek,	0
   Hanem most egyszer nem leszek ártásodra,	0
   Csak hogy itt is voltam, azt adom tudtodra."	0
   Azzal a két farkast az ölébe vette,	0
   Az öreg nyoszolya szélire fektette,	0
   Így beszélve nékik: "tente, tente szépen:	0
   A testvérbátyátok fekszik itten épen."	0
      Maga pedig ment a benyíló szobába,	0
   Melyben asztalnál ült anyja gyászruhába:	0
   Asztalon két öklét egymásra fektette,	0
   Búbánatos fejét arra eresztette.	0
   Hasztalan leskődött ott az édes álom,	0
   Nem birt általtörni a szomoruságon,	0
   És utoljára is csalással ejté meg,	0
   Köntösét elkérte a hideglelésnek;	0
      Úgy furá magát be tarkójába hátul,	0
   Futkosott sarkáig s vissza a sarkátul,	0
   Összezsibbasztotta, megrészegítette:	0
   Ennyibe került, míg elszenderíthette.	0
   Még így sem sokáig tartott szunnyadása:	0
   Elrebbenté Miklós csendes kopogása;	0
   Felriadt az asszony, mihelyt meghallotta,	0
   De Miklós előre így bátorította:	0
      "Édes anyámasszony, ne féljen kegyelmed:	0
   Nem hozok a házra semmi veszedelmet,	0
   Jóllehet, hogy éjjel járok, mint a lélek,	0
   De ha nappal jőnék, tudja, megölnének."	0
   Nem is félt az özvegy, amint ezt hallotta,	0
   Karjával a fiát általszorította,	0
   Egy fillér kis darab, de annyi hely sincsen,	0
   Hová az orcáján csókvetést ne hintsen.	0
      "Jaj, hát látlak ismét! be sose gondoltam,	0
   Majd kétségbeestem, érted majd megholtam,	0
   De Istenem minek beszélek oly nagyon:	0
   Bátyádurad itt a másik házban vagyon."	0
   Ennyit mondott anyja; többet nem is szólna,	0
   Ha mindjárt a széles Hortobágyon volna,	0
   Ott is úgy ölelné, szíve elfogódnék,	0
   Szája hosszu néma csókra kulcsolódnék.	0
      Érzi Miklós, hogy mint reszket az ölében,	0
   Tán lerogyna, ha ő nem tartaná szépen;	0
   Pedig ő is szörnyen meg vala indulva,	0
   Nem is felelt mindjárt, csak jó idő mulva.	0
   Tartani akarta magát, de hiába!	0
   Mintha tűt szúrnának orra cimpájába,	0
   Vagy mintha alatta reszelnének tormát,	0
   Tekerő nyilallást érze olyanformát.	0
      Megáradva hulla könnye két szemének	0
   Az ábrázatjára kedves szülőjének,	0
   S mint mikor két hegyről összefut a patak,	0
   A kétféle könnyek egybeszakadtanak.	0
   Végre szivét Miklós megkeményítette,	0
   Szemét anyja őszes hajához értette,	0
   Összeszedte magát s fölegyenesedvén,	0
   Valahogy erőt vett rínivaló kedvén.	0
      És szólott anyjához következő szókkal:	0
   "Hagyjon fel kegyelmed kicsinyég a csókkal;	0
   Szakmány módra van rám mérve minden óra:	0
   Jöttem kegyelmedhez búcsuvevő szóra.	0
   "Nem remélem, hogy itt maradásom legyen	0
   György miá, kit Isten akárhová tegyen;	0
   Végre még gyilkosa lennék, attól félek...	0
   Nem! az sosem leszek - arról nem beszélek, -	0
      Hanem annyit mondok: ne busuljon kelmed;	0
   Vesse ki szivéből azt a nagy félelmet:	0
   Nem azért megyek el, hogy vissza ne jőjek;	0
   Hiszem a teremtőt, még addig nem öl meg.	0
   "Nagy erőt érezek mind a két karomban,	0
   Nem vesztegetem azt szérűn és malomban;	0
   Édesapámnak is hallám vitézségét:	0
   Hát csak én gyaláznám meg a nemzetségét?	0
      Felmegyek Budára bajnok katonának,	0
   Mutatok valamit ottan a királynak,	0
   Olyat, ami nem lesz bátyám szégyenére,	0
   Sőt irígység miatt megszakad a lépe.	0
   "Azért szépen kérem, édes anyámasszony,	0
   Sohase aggódjék, sohase sirasson;	0
   Aki meg se halt még, minek azt siratni,	0
   Mikor a halott sem fog halott maradni...?"	0
      Többet is beszélne még a szülőjének,	0
   Ha az ebek alant nem üvöltenének,	0
   De mihelyt ezt hallá, mindjárt észrevette,	0
   Hogy imént egy dolgát balgatagul tette.	0
   A kutyák haragját nem egyéb okozta,	0
   Hanem hogy a farkast az udvarba hozta;	0
   Mármost felugatják ezek a cselédet;	0
   Azért csak rövidre fogta a beszédet:	0
      "Nincs időm továbbra hogy maradjak itten,	0
   Kegyelmedet pedig áldja meg az Isten;	0
   Áldja meg az Isten ezen a világon:	0
   Még a másikon is, szivemből kivánom."	0
   "Áldjon meg, áldjon meg!"...anyja eddig mondta,	0
   Hogy ki áldjon? vagy kit? azt csak úgy gondolta;	0
   Tudta, hogy az, aki a szivet vizsgálja,	0
   Minden kívánságát benne megtalálja.	0
      Hát mikor melléről elszakadt a gyermek!	0
   Kínját elbeszélni nyelve nincs embernek:	0
   Lelke volt talán a lánc közöttük, aki	0
   Nem kikapcsolódott: tövestül szakadt ki.	0
   A kutyák azonban nyíttak és szűköltek,	0
   Csúnya üvöltéssel az ajtóig jöttek,	0
   Feltápászkodtak a szolgák üggyel-bajjal,	0
   Györgyöt is fölverték a fertelmes zajjal.	0
      "Ki járt itt? mi járt itt?" így óbégatának,	0
   Hogy a két farkasra reá akadának.	0
   "Ez a Miklós dolga! ezt más nem tehette!	0
   Utána! utána! ilyen szedtevette!"	0
   S mint mikor egy fészek lódarázs fellázad,	0
   Olybá képzelhetni most az egész házat:	0
   Bukdosnak egymásban a széles tornácon,	0
   Futkosnak szanaszét gyalog vagy lóháton.	0
      Merre? vagy hová fut? azt egyik sem tudja,	0
   A bolondok útát jobbra-balra futja;	0
   Végre György úr őket összeszidva rútul,	0
   Megy elül s a többi mind utána zúdul.	0
   Hallja-é az özvegy e vadászi lármát,	0
   Kürtölést, kurjantást, kopók csaholását?	0
   Hallja, mint kiáltják: elébe! elébe!	0
   S tudja ki elébe? hogy Miklós elébe?	0
      Nem! ezt ő nem hallja. Eltüntén fiának	0
   Gyönge lábinai megtántorodának,	0
   Lehanyatlott szépen a megvetett ágyra:	0
   Isten tudja, meddig tart az ájulása.	0
   ^[1] »Félsz«: népies, »félelem« helyett. A. J.	0
HETEDIK ÉNEK	0
      ,Oly igen megszáná az asszony siralmát,	0
      Mondá, hogy megállja nékie bosszuját.'	0
      Ilosvai	0
   Kinek az ég alatt már senkije sincsen,	0
   Ne féljen: felfogja ügyét a jó Isten.	0
   Toldi Miklósét is lám miként felfogta:	0
   A holdat egy vastag felhőbe burkolta;	0
      Lett olyan sötétség, hogy semmi sem látszott,	0
   Zengett az ég szörnyen, csattogott, villámlott:	0
   Az Isten haragja megütött egy hajdút,	0
   Vége lett azonnal, még csak el sem jajdúlt.	0
   Nem vette tréfára Toldi György a dolgot,	0
   Hogy az istennyila feje körül forgott,	0
   Elszéledt kutyáit visszakürtöltette,	0
   Kósza népe is mind összegyűlt megette:	0
      De bizony közel volt akkor már a reggel,	0
   Hogy haza vergődött az ázott sereggel,	0
   S az volt a legnagyobb bosszusága neki,	0
   Hogy, amit elgondolt, még sem vihette ki.	0
   Miklós messze tette magát azon éjjel,	0
   Szembeszállt esővel, villámmal és széllel,	0
   És midőn a hajnal a homályt elverte,	0
   Magát egy sivatag pusztaságban lelte.	0
      Ki volt útitársa a kietlen pusztán?	0
   A nap ment utána a kék égen úszván:	0
   Elérte, elhagyta; otthagyta magában,	0
   A barátságtalan nedves éjszakában.	0
   Háromszor hagyá el. Negyedik nap, délben,	0
   Nagy hegyek lebegtek délibáb vizében:	0
   Bámult Miklós, mert ő olyat sosem látott,	0
   A hegyet bámulta, nem a délibábot.	0
      Sietett, sietett, ámbár vala fáradt;	0
   Estenden meglátta a budai várat;	0
   S még nem ment le a nap, midőn odaére	0
   Híres nevezetes Rákos mezejére.	0
   Rákosnak mezője tőszomszédos Pesttel,	0
   Pest alatt ért össze utasunk az esttel.	0
   Találkoztak pedig egy temető mellett,	0
   Temetőben új sír dombja sötétellett.	0
      De miféle sírnak sötétlik ott dombja,	0
   Arra Miklósnak most van is nincs is gondja:	0
   Hosszu gyászruhában - mindenható Isten! -	0
   Édesanyja bókol egy pár új kereszten.	0
   Pedig nem anyja volt, csak szakasztott mása,	0
   Követ meglágyítna keserves sirása;	0
   Hát Miklós ugyan hogy ne szánná meg nagyon,	0
   Holott neki kőnél lágyabb szíve vagyon?	0
      Meg is esett szíve, oda is ment hozzá,	0
   Hogy kiért? miért sír? tőle tudakozá,	0
   És a gyászos özvegy (mert özvegy volt nyilván)	0
   Így felelt szavára keservesen sírván:	0
   "Jaj, fiam! ne kérdezd az én esetemet:	0
   Ma temettem el két vitéz gyermekemet:	0
   Duna szigetében gyilkolá meg egy cseh,	0
   Isten a pokoltól soha meg ne mentse."	0
      Többet nem szólhatott, ezt is csak tördelve:	0
   Nagy zokogás miatt elállott a nyelve;	0
   Letérdelt a sírnak fekete dombjára,	0
   S nyögött, leborulván a két keresztfára.	0
   Sokáig tartott így. Miklós pedig várta,	0
   Hadd szűnjék az asszony keserves sirása;	0
   Szűnt is egyszer aztán, legalább úgy látszott:	0
   Nem rí oly erősen, egy kicsit juházott.	0
      Akkor monda néki: "Hallom, amint hallom,	0
   Az asszony baját, de nem értem, megvallom;	0
   Két fiát megölték, ki ölé meg és mért?	0
   Ha megölték: nincs, ki vért kivánjon vérért?"	0
   Fölegyenesedék e szavakat hallván,	0
   S erőt vett az asszony kegyetlen fájdalmán;	0
   Sovány is, halvány is volt az ábrázatja,	0
   Csak a két nagy szeme sötétellett rajta.	0
      "Vért a vérért, mondod? O jaj! senki sincsen,	0
   Az én keservembe ki belé tekintsen;	0
   Puszta a szivem, mint kopár őszi tarló,	0
   Amelyről leszedte a kalászt a sarló."	0
   Toldi pedig monda: "Ne sírjon kegyelmed,	0
   Csak nem támad már fel a két vitéz gyermek:	0
   De ne legyen nekem az Isten Istenem,	0
   Ha bosszút nem állok érettök a csehen.	0
      Hanem kérem szépen (s látja, nem hiában),	0
   Mondja el a dolgot isten-igazában;	0
   Özvegy édesanyám van nekem is otthon,	0
   Tudom én sajnálni a jó özvegyasszonyt."	0
   Ekkor a bús asszony nekibátorodva,	0
   Hogy' esett, mint esett, mind elpanaszolta:	0
   Duna szigetében öklelődzik egy cseh,	0
   S szörnyüképpen szolgál neki a szerencse;	0
      Kérkedik nagy fennen, magát hányja veti,	0
   A magyar nemzetet csúfra emlegeti:	0
   Sok bajnok kiment már életre, halálra,	0
   Özvegyet, árvát és jajszót hagyni hátra.	0
   Tegnap állt ki az ő két levente fia;	0
   Nem volt félországban olyan pár dalia,	0
   Nem volt a világon olyan jó két gyermek:	0
   És most egymás mellett egy sírban hevernek!	0
      Elrémült a világ; nem is akadt már ma,	0
   Aki a kegyetlen csehvel szembe szállna;	0
   Pedig megint ott lesz a szigetben reggel,	0
   Istent káromoló gőgös beszédekkel.	0
   Így megértve Miklós a bajnak mivoltát,	0
   Tovább az asszonnyal nem közlötte dolgát,	0
   Hanem köszönt s indult Pestnek városába,	0
   Menet nagy dolgokat forgatván magába'.	0
      Utcáról utcára ment nagy sebbel-lobbal,	0
   Mintha ott a járást ő tudná legjobban,	0
   Pedig csak ödöngött előre meg hátra:	0
   Kebelén kenyere, hátán volt a háza.	0
NYOLCADIK ÉNEK	0
      ,...... Király........	0
      Ha tartaná Miklóst otthon, írá nagy kárnak.'	0
      Ilosvai	0
   Toldi György pediglen kigondolta bölcsen,	0
   (Hogy egyik szavamat másikba ne öltsem)	0
   Kigondolta, mondom, kifőzte magában:	0
   Mikép legyen úrrá öccse vagyonában.	0
      Hát előbb mint Miklós, ő is Budán termett,	0
   Hogy Lajos királynál megássa a vermet.	0
   Fel is ment, mihelyest leszállott a lórul,	0
   S ilyen ajánlást tett a szegény fiúrul.	0
   "Felséges királyom! keserű az nékem,	0
   Amit jelenteni gyász kötelességem;	0
   Keserű, mert vízzé csak nem válik a vér,	0
   Csak testvér marad az, aki egyszer testvér."	0
      Itt elhagyta, s mintha erősen zokogna,	0
   Szemét egy kendővel ugyancsak nyomkodta;	0
   Veres lett a szeme a nagy dörzsölésre,	0
   De könnyet a király nem vett benne észre.	0
   A király azonban ilyenképen szóla:	0
   "Nem is hallottam még, hogy testvéred volna,	0
   Udvaromba miért soha nem vezetted,	0
   Be sem is mutattad, meg sem ismertetted?"	0
      György pedig felele: "Oh, uram királyom!	0
   Nekem az kiváltkép szégyenem és gyászom,	0
   De, -" (s nagyot sohajtott erre az egy dé-re),	0
   "Érdemetlen volna királyom kegyére.	0
   "Miklós a tizedik esztendőben járván,	0
   Kimúlt szegény apánk s ő elmaradt árván,	0
   Apja helyett apja én akartam lenni,	0
   S belőle, mint illik, jó vitézt nevelni:	0
      De korhely, buta lőn: jóra semmi kedve,	0
   Hon maradt, betyárnak, pórnak nevekedve;	0
   Pedig erő benne volna módnélkűli:	0
   De mi haszna? lebzsel és a bajt kerűli."	0
   Felelt a jó király: "Ejnye bizony nagy kár,	0
   Mégis rosszul tetted, hogy róla hallgattál,	0
   Azt mondád: igen nagy erő lakik benne:	0
   Csodálnám, ha harcra kedve mégsem lenne.	0
      De ami elhaladt, nem mult el végképen,	0
   Hozd fel őt, hadd lássam, hozd fel, kérlek szépen,	0
   Megtanul, majd meglásd, az én iskolámban;	0
   Ha nem, úgy is elmegy egy közember-számban."	0
   "Köszönöm, köszönöm felséged kegyelmét,	0
   Méltatlan öcsémről ily jó hiedelmét,	0
   De jaj! minden késő: öcsém el van veszve,	0
   Szántszándékkal való gyilkosságba esve!	0
      Jaj! hogy ily panaszra kell nyitnom a számat,	0
   Megölé némelynap szerető szolgámat..."	0
   Monda György és nyögve egy kőszentre borult;	0
   A király ránézett s képe elkomorult.	0
   Hogy miért borult el a király orcája,	0
   Azt nem mondta Györgynek, ez sem tudokálta;	0
   Hallgattak sokáig; végre a felséges	0
   Király így töré meg a nagy csendességet:	0
      "Mégis van egy módon kegyelem számára,	0
   Hozasd fel a fiút mielőbb Budára:	0
   Egy erős cseh ví bajt Duna szigetében,	0
   Sok derék vitézem mult ki már kezében.	0
   "Hadd jőjön fel öcséd és álljon ki azzal:	0
   Vagy erőt vesz rajta, vagy keze miatt hal,	0
   Ha győz, úgy derék fi, méltó kegyelemre;	0
   Ha nem, úgy vétkeért meg leszen büntetve."	0
      Ezt mondá a király; de nem örült rajta	0
   A jó szívü bátya, sőt ekkép sohajta:	0
   "Jaj! mérthogy öcsémnek már ez is későn jön:	0
   Elment, bujdosóvá lett az egész földön.	0
   "Hová, hová nem lett? elosont a háztól,	0
   El sem búcsuzott, csak a kapufélfától,	0
   Híre, hamva eltűnt, elveszett az útja;	0
   Él-e, hal-e már most? a jó Isten tudja.'	0
      Így sopánkodott György álnoksággal telve,	0
   Hej pedig hamis volt néki teste-lelke,	0
   A foga fejérit mindjárt kimutatta,	0
   Beszédének sorját emígy fordította:	0
   "Neki már világ és törvény szerint vége,	0
   Jól tudom, rám nézne földi öröksége:	0
   El is foglalhatnám, elvehetném joggal,	0
   Hogyha úgy akarnék bánni a dologgal.	0
      De azt mondaná majd egyik avagy másik,	0
   Toldi György az öccse birtokára vágyik.	0
   Lám ni! azt a háztól világra zavarta,	0
   Aztán fogta, minden földét elfoglalta.	0
   "Pedig Isten mentsen, hogy így elfoglaljam,	0
   S a világ bosszantó rágalmait halljam!	0
   Aztán meg ki áll jót, hogy reám nem törne,	0
   S elvett birtokáért öcsém meg nem ölne.	0
      Ezt én nem akarom és nem is tanácsos,	0
   Hanem im letészem széked zsámolyához:	0
   Hogy ki legméltóbb rá, felséged tudhatja,	0
   Királyi adomány-képen annak adja."	0
   Elmondá Toldi György és hajlonga mélyen;	0
   A király kilátta, mi szándéka légyen;	0
   Kitalálta szépen a fő gondolatot,	0
   Melyet Toldi György úr szépen elhallgatott:	0
      Királyi levelet ohajtott felőle,	0
   Hogy öccsét könnyebben kitudja belőle,	0
   Ha netán kegyelmet nyerne idő mulva,	0
   És az öröksége után felindulna.	0
   Hidegen mosolygott a felséges király,	0
   S így fogá meg Györgyöt saját szavainál:	0
   "Öcséd örökségét, jól van, elfogadom,	0
   S rá te vagy legméltóbb, tehát néked adom:	0
      Olyan feltétellel adom pedig néked,	0
   Hogyha holnap a cseh bajnokot kivégzed.	0
   Vár fokára tűzöd a levágott fejet:	0
   Úgy nyered királyi függő pecsétemet."	0
   Toldi György veresebb lőn a főzött ráknál,	0
   Homályosan látott a szép napvilágnál,	0
   A faragott képek táncoltak körűle,	0
   Csak kicsibe mult el, hogy el nem szédűle;	0
      Aztán egy hidegség végig futott rajta,	0
   Fázott, mégis izzadt; elsápadt az arca,	0
   Elsápadt, hogy annyi vér se maradt benne,	0
   Mennyi egy szúnyognak egyszer elég lenne.	0
   Megszólamlott aztán végre valahára,	0
   S így felelt szomorún a király szavára:	0
   "Mondom: nekem nem kell az öcsém vagyonja,	0
   Én lemondtam róla, lelkemet ne nyomja."	0
      Így szólott s köszönt a felséges királynak,	0
   Hazament s nekiállt otthon a hajának,	0
   Nekiesett tépni, homlokát öklözni:	0
   Csak lesték a szolgák: kell-e már kötözni.	0
KILENCEDIK ÉNEK	0
      ,Bika rugaszkodván, kötél szakadt vala...	0
      Miklósnak akkoron sok máj adatott vala'	0
      Ilosvai	0
   Pest város utcáin fényes holdvilág van,	0
   Sok kémény fejérlik fenn a holdvilágban;	0
   Barna zsindelytetők hunyászkodnak alább,	0
   Megborítva mintegy a ház egész falát.	0
      Azt hinné az ember: a padláson laknak,	0
   Azért csinálták azt sokkal magasabbnak;	0
   Most a házfalakat rakják emeletre,	0
   Akkor a tető volt kétszer újra kezdve.	0
   Sok bolyongás után végre kifáradva,	0
   Letelepült Miklós az utcán egy padra;	0
   Úri nép jött-ment ott; asszony, lány és férfi,	0
   Miklós nézte őket, el is unta nézni.	0
      Aláfüggesztette fejét nagy bánatban,	0
   Mert egy pénze is nincs üres tarsolyában,'	0
   Pedig négy nap óta csak gombát mit evett,	0
   Melyet vándorolva útfélen szedhetett.	0
   Hirtelen nagy lárma, nagy sikoltás támad:	0
   Tűz van-é vagy árvíz, vagy víják a várat?	0
   Nincsen tűz sem árvíz, nem is jő ellenség,	0
   Hanem van egy másik rémítő jelenség:	0
      Egy nagy szilaj bika fut a keskeny utcán,	0
   Valahogyan vágóhidrul szabadulván;	0
   Bömböl és sikangat, és a vért szagolja,	0
   Mely füléből ömlik s szügyét végig folyja.	0
   Mészáros legények merre láttak, széjjel	0
   Iramodtak egy-egy hurkoló kötéllel,	0
   És míg magok biztos helyre nem jutának,	0
   Addig rá sem értek szólni a kutyának.	0
      Volt pedig a hídnál hat erős szelindek,	0
   Utána uszíták a bikának mindet,	0
   A kutyák szaladtak, nem is voltak restek,	0
   A bika fülének és marjának estek.	0
   Mihelyt egyik kutya a fülét megvérzé	0
   S fülében a bika a fájdalmat érzé,	0
   Elbődüle szörnyen és lerázta őket,	0
   Elszórá füléről a fülönfüggőket.	0
      Hullottak az ebek, hogy jobban sem kellett,	0
   Nagyokat püffentek a házfalak mellett,	0
   Egy-egy darab fül, hús ha maradt szájokban,	0
   Agyarkodva rágták kínos haragjokban.	0
   A vágólegények csak kiálták: "fogd, fogd!"	0
   De a veszett állat karikára forgott,	0
   S amely kutya egyszer hozzá közelített,	0
   Annak ő szarvával repülni segített.	0
      Egyiket bedobta a szomszéd udvarra,	0
   Másiknak a bélit ontotta ki szarva,	0
   A vágók pedig, hisz' mit tehettek másat?	0
   Biztaták keményen a - döglött kutyákat.	0
   A bika azonban, mint a zúgó szélvész,	0
   Nem nézte az útnak sem hosszát, sem szélét:	0
   Annak tartott, akit elül-utol talált,	0
   Futá minden ember a bizonyos halált.	0
      Sikolt a fehér nép, esve már kétségbe;	0
   Férfiak kiáltják: elébe, elébe!	0
   De egy sincsen, aki elébe fordulna,	0
   Hanem még a fúru-lyukba is bebúna.	0
   Toldi nem futott el, csak felállott szépen,	0
   S a bikát bevárta az utcaközépen.	0
   "Mit akarsz te fickó! tán bolond vagy? nem ládd	0
   A dühös bikát, hogy jön egyenesen rád?"	0
      Látta Miklós bizony, hogyne látta volna?	0
   "Csak kiáltozzatok" - magában gondolta,	0
   S elbocsátá a szót a két füle mellett,	0
   Minthogy látni mármost a bikához kellett.	0
   Mert alighogy Miklóst a bika meglátta,	0
   Rémitőt sikkantott és a port kapálta,	0
   Azután úgy szórta a földet szarvával,	0
   Mintha szérűn pelyvát forgatna villával.	0
      Egyszersmind erősen nekirugaszkodva	0
   Szarvát öklelőre nagy-le bocsátotta.	0
   "Odavan! vége van! jaj, jaj!" sikoltának	0
   Minden ablakából a pesti utcának.	0
   Dehogy van! lábával elébe toppantott,	0
   Rémitő szavával erősen kurjantott:	0
   E fogással visszahökkenté a marhát,	0
   S azon pillanatban megragadta szarvát,	0
      Vágószékre voná két szarvánál fogva,	0
   A mészárosokat előkiáltotta,	0
   Nagy-sokára el is jöttek azok oztán,	0
   Erős köteleket és pányvákat hozván.	0
   Megköték a bikát vastag gerendához,	0
   Szarvát lenyügözték az első lábához;	0
   A nép széjjeloszlott; a vágó legények	0
   Egy kis házikóba fekünni menének.	0
      Miklós meg leült a vágóhid szélére,	0
   Ott akarván tanyát fogni azon éjre;	0
   Fejének párnája a szín ágasa volt,	0
   Lepedőt sugárból terített rá a hold.	0
   De a mészárosok nem engedék neki,	0
   Hogy a vágószínben magát pihenje ki,	0
   Egy jó darab májat kilöktek elébe,	0
   S menjen onnan, mondák, "anyja keservébe."	0
      "Ez hát a jutalma száz meg száz életnek,	0
   Hogy a megmentőnek alamizsnát vetnek -"	0
   Gondolá s a májat ott a földön hagyta,	0
   Jött egy éhes kutya, annak odaadta.	0
   Aztán ment az utcán. Sok helyütt susogta	0
   Valaki: "ez volt az, aki szarvon fogta;"	0
   Sok helyen látott még egy-két emberképet,	0
   Ablakból, kapuból amint visszalépett.	0
      Aztán becsapódott az ablak táblája,	0
   Hallott a kapukon kulcsnak csikorgása,	0
   Aztán csendesség lőn, hideg, embertelen;	0
   "Hát nekem" mond Toldi "hol lesz már tűzhelyem? "	0
   Hányféle dolgok nem jutottak eszébe!	0
   Előtte lebegett édesanyja képe,	0
   Mint mikor hozzá ment búcsuvétel végett,	0
   S nyakán csimpalyogva ajkán csókja égett.	0
      Akkor is oly csendes méla éjszaka volt,	0
   Akkor is oly tisztán csillogott le a hold,	0
   Akkor is ki volt ő mindenünnen zárva,	0
   Nyughelyet nem adott senki éjszakára.	0
   Majd az édesanyja képét odahagyva,	0
   Az özvegyasszonyra repült gondolatja,	0
   Hogy' sírt a kereszten, két kezét hogy' törte,	0
   Amiért a vad cseh két fiát megölte.	0
      Fogadása jut most eszébe s így sohajt:	0
   "Oh mikép víhatnék holnap én avval bajt?	0
   Hol vagyon paizsom, páncélom, fegyverem?	0
   Fog-e a cseh bajnok szembeszállni velem?	0
   "Oh! bizony mit sem hajt a cseh bajnok énrám,	0
   Kinevet, kigúnyol és félvállról néz rám,	0
   Vagy talán hozzá még közel sem bocsátnak,	0
   »Félre innen, rongyos!« mondják, ha meglátnak."	0
      S nagyon elbusítá Miklóst e gondolat,	0
   Lassan ment az utcán, sohajtott nagyokat,	0
   Meg-megállt, szemét a föld felé meresztve,	0
   Mintha lába előtt valamit keresne.	0
   Egyszer föltekinte, képe is felvídult,	0
   Azt gondolnák, hogy fut, úgy menésnek indult,	0
   Ment, ment egyenesen a temetőkertbe,	0
   Hol imént a síró gyászos asszonyt lelte.	0
      Könnyü eltalálni, mi lehetett célja:	0
   Volt a két fiúnak fegyvere, páncélja;	0
   "Felveszem azt," mondta, és örült előre:	0
   Jaj! hogy ez az öröm is elpártolt tőle.	0
   Össze-visszajárta a temetőkertet,	0
   De nem lelt abban egy elátkozott lelket:	0
   Hol keresse mármost az özvegynek lakját?	0
   Budapest városát sok ezeren lakják.	0
      Látta, hogy hiában minden akaratja,	0
   Erős fogadását hiába fogadta;	0
   Könnyű dibdáb játék maga, esküvése,	0
   Pajkos gyermek a sors, csak úgy játszik véle.	0
   És mivelhogy szállást az élők nem adtak,	0
   Elpihent tanyáján hideg halottaknak;	0
   Nyirkos volt a sírdomb a harmattól, melyet	0
   Hűvös éj sírt arra örökösök helyett.	0
      Fölnézett az égre, az országutjára;^[1]	0
   Keservesen gondolt bujdosó voltára;	0
   S mint amely madár van elröppenő félben,	0
   Úgy tett a reménység hervatag szivében.	0
   ^[1] "Országútja": tejút az égen. A. J.	0
TIZEDIK ÉNEK	0
      ,Anyja Tholdi Györgynek szolgát azon kéré,	0
      Jó Tholdi Miklósnak ha lészen szüksége,	0
      Akkor rozskenyeret eleibe tégye.'	0
      Ilosvai	0
   A játszi reménység amidőn imette^[1]	0
   A boldogtalannál hitelét vesztette,	0
   Álmot küld szemére, kecsegtető álmot,	0
   Avval édesíti a nyomoruságot.	0
      Toldi is álmában csehen győzedelmet	0
   És nyert a királytól vétkeért kegyelmet;	0
   Drága gyöngyös fegyver csillogott kezében,	0
   Drágább örömkönnyü anyja két szemében.	0
   Lódobogás hallék: elrepült az álom,	0
   Feltekinte Toldi a szép holdvilágon,	0
   Messze látott volna, hanemhogy nem kellett,	0
   A lóhátas ott ment a temető mellett.	0
      S ki volt a lóhátas? Nem hitt a szemének,	0
   Midőn abban a vén Bencét ismeré meg:	0
   "Hé! ki az? hová mész? te vagy, öreg Bence?	0
   Istenem! nem lehet! milyen nagy szerencse!"	0
   Bezzeg mondhatná is már a tisztes szolga,	0
   Hogy nem a vén Bence, hanem ez s ez volna,	0
   Mikor Toldi Miklós letépte lováról	0
   S minden port lecsókolt ráncos orcájáról!	0
      De Bence mindebből egyebet nem értett,	0
   Csak hogy sírból ugrott reá egy kisértet;	0
   Hosszasan leckézte Miklós a vén szolgát,	0
   Míg fel birta fogni a dolog mivoltát.	0
   Hanem mikor aztán felfogta eszével,	0
   Halála napjáig sem feledheté el;	0
   Nem feledheté el soha az uradta,	0
   Mint ijedt meg a nagy örömnek miatta;	0
      Mint nem hitt szemének egészen, csak félig:	0
   Csontjait hogyan megtapogatta végig;	0
   S hogy' megeredt a könny két öreg szeméből,	0
   Mint a záporeső Isten fellegéből.	0
   Az öröm, a panasz jó sokáig tarta,	0
   Elbeszélte Miklós, ami történt rajta,	0
   De tudnivaló, hogy nem beszélt folytában:	0
   Anyját kérdte minden tizedik szavában.	0
      "Hogy' van édesanyám? nem beteg-e szegény?	0
   Búskodik-e nagyon elveszett gyermekén?	0
   Nála dőzsöl-e még s mit csinál a másik?	0
   Jaj! szegény anyámmal úgy-e rosszul bánik?"	0
   De értésül adta Bence a fiúnak,	0
   Magát anyja miatt sose adja búnak,	0
   György sem háborítja, odahagyta másnap,	0
   Nem is repeszté meg szivét a nagy bánat;	0
      Csak látni szeretné Miklóst minden áron,	0
   És ha feltalálja széles e világon,	0
   Fölkeresi, bizony-bizonnyal igérte,	0
   Ha ötven mérföldet kell is menni érte.	0
   "Nem is egyébiránt indított el engem	0
   Fölkeresni téged, Miklós, édes lelkem,	0
   Hanem hogy legyek hű ápoló cseléded,	0
   Gondoskodjam róla, mikor mi szükséged.	0
      Akármerre jársz-kelsz, ott legyek sarkadnál,	0
   Legyek segítségül, ha bajba akadnál..."	0
   Ezt mondotta Bence s ezenkívül mennyit!	0
   Ki győzné azt versbe szedni valamennyit!	0
   Arra határozták, hogy csak ott meghálnak;	0
   Bence egy abrakot adott a lovának,	0
   Abrak is, kenyér is volt a kápa mellett,	0
   Nem röstelte Bence az efféle terhet;	0
      Egy öblös tarisznyát is emelt a kápa,	0
   Könyökig nyúlt Bence a nagy tarisznyába;	0
   Kihúzott valamit, és így szóla: "Itt van;	0
   Nesze, szolgám, madár-látta cipót^[2] hoztam.	0
   "Édes anyádasszony ezt neked küldötte,	0
   Maga dagasztotta, maga is sütötte,	0
   És megparancsolta erős-kegyetlenül,	0
   Hogy saját kezedbe adjam szegetlenül."	0
      Azzal átaladta, kést is adott mellé;	0
   Néki veti Miklós és ugyancsak szelné:	0
   De nem hogy a cipó válna el derékon,	0
   Hanem a kés tört el, pedig nem volt vékony.	0
   Az öreg csodálta: "Ejnye! hogy a kőben	0
   Fútta úgy meg a szél az átalvetőben!"	0
   Nézte a kést: hová illik a darabja,	0
   Gondolá: jó volna, ha összeragadna.	0
      Hanem Miklós bizony nem esett kétségbe,	0
   Hogy éhen hal, midőn kenyér van kezébe':	0
   Feltöré a cipót tétovázás nélkül,	0
   S íme egy darab vas hull ki közepébül.	0
   Felvette a vasat lába mellől Bence:	0
   Hát nem vas-darab volt, hanem vasszelence,	0
   Könnyen felnyitotta, nem volt semmi zárja,	0
   Bele nézett, hát csak elállt szeme szája:	0
      Vert arany volt benne, nem kettő, sem három,	0
   Hanem amióta megvan a világon,	0
   (Pedig kenyerének javát már megette)	0
   Annyit sosem látott, azt erősítette.	0
   Hát Miklós nem örült a váratlan kincsen?	0
   Hogy ne örült volna, abból semmi sincsen,	0
   Szörnyűképen örült, ugrált örömében,	0
   A holnapi napot forgatá eszében:	0
      Hogy' veszen majd fegyvert, szép ruhát magának!	0
   Hogyan veszi fejét a cseh Mikolának!	0
   Hogy' lesz ez? hogy' lesz az? - De hányféle hogy-ot,	0
   Hányféle szép dolgot össze nem álmodott!	0
   Mikor mind a ketten eleget örültek,	0
   Megolvasni a pénzt egy sírdombra dültek;	0
   Toldi a tokjából egyenként szedte ki,	0
   Bence pedig tartá a két markát neki.	0
      És így szóla Bence: "No te öreg tenyér!	0
   Ilyet sosem kaptál, bezzeg viszkethetnél.^[3]	0
   De minek beszélek, a szám majd hibázik -"	0
   Nem biz az, kerek szám lett: kijárta százig.	0
   "Most hallgass szavamra, jámbor szolga Bence:	0
   Nesze tedd el, itt van kilencvenkilence;	0
   De a századikat könnyü helyütt hagyom:	0
   Megisszuk, mivel most magas kedvem vagyon."	0
      Váltig ellenkeznék benne a hű szolga,	0
   Ha nyergén kulacsa ki nem száradt volna:	0
   Kívül nedves ugyan, a harmat megeste,	0
   De a belsejébe csiholni^[4] lehetne.	0
   Nem is messze kellett fáradni avégett;	0
   Csak közel találtak egy szegény csapszéket:	0
   Szennyes is, rongyos is volt az öreg csárda,	0
   Oda illett volna Hortobágy síkjára.	0
      Egy szomjú kútágas ácsorgott előtte,	0
   Bence nyerges lovát amellé kötötte;	0
   Toldi pedig bément: sötét volt a házba',	0
   Belevágta fejét a szemöldökfába.	0
   "Hé kocsmáros! hol vagy? a teremburádat!	0
   Alszol, vagy meghaltál? mért nem gyújtsz világot?"	0
   "Dehogy alszom, (kit hoz a forgószél megint?)	0
   Itt a mécs, bor is lesz: itce kell-e vagy pint?"	0
      "Nem kell pint, sem itce, hiába is adnád,	0
   Egy csöppet se hozz, vagy hozz egy öreg kannát!"	0
   Elühmgette magát a csaplár e szóra,	0
   Gondolván magában: most akadt ivóra.	0
   Bence a tarisznyát béhozá ezalatt:	0
   Miklósnak ugyancsak jól esett a falat,	0
   Rakta is szaporán, alig győzte nyelni,	0
   Három sem érkeznék vele versent enni.	0
      Mikor pedig a nagy kanna megérkezett,	0
   Mint a birkozásnak, neki gyűrekezett;	0
   Felhajtá majd félig az öt pintes pohárt;	0
   Bence megsokalta: "Az Istenért! megárt."	0
   "Árt, nem árt, én azzal keveset gondolok,	0
   Terád pedig kicsit tartozik a dolog;	0
   Ha örül az ember, csak nyűg, hogy van esze,	0
   Temessük el azt ma, itt van, igyál, nesze!"	0
      Avval odaadta az edényt Bencének:	0
   Reszketett a keze az öreg legénynek,	0
   Nem is bátorkodott inni egyszer sokat;	0
   Mindig megolvasta titkon a kortyokat.	0
   Míg ezek történtek a felső asztalon,	0
   A kemencénél megpendült a cimbalom:	0
   Egy öreg cimbalmos hevert a szurdékban,	0
   Már alutt, de fölkelt, hallva, hogy vendég van.	0
      Toldi meg a kannát felkapá kezébe,	0
   És kipattant vele vígan a középre:	0
   Ivott is, táncolt is: majd leszakadt a ház,	0
   Bence mindig mondta: "Megárt a bor, vigyázz."	0
   "Árt, nem árt, én avval nem gondolok! haj rá!" -	0
   És az öreg kannát magasan felhajtá,	0
   "Búsoljon a lovad, elég nagy a feje;	0
   Nem volt ilyen kedvem, van száz esztendeje.	0
      Kannát nekem csaplár! pintet az öregnek!	0
   Mert nehéz a kanna: kezei remegnek."	0
   Megfogadta a szót a bormérő ember:	0
   Bence a pintesből iszogatott renddel.	0
   "Haj rá! haj! lakjuk el a búbánat torát;	0
   Álmos a csaplárunk: igyuk meg a borát!	0
   Igyál vén cimbalom: mindjárt rád locsolom."	0
   "Belém inkább uram: amúgy iszonyodom."	0
      "Magadéból ingyen! hallod-e kocsmáros!	0
   Tégy úgy, mintha innál." "Uram! nem lesz káros?"	0
   "Ha csak ennyit tudtok," monda Miklós, "inni:	0
   Igya meg a föld a maradékot: így ni!"	0
   S végigönté a bort a szoba földjére:	0
   Rázta fejét Bence s így tett rá, hogy: "éjnye!"	0
   Toldi pedig rakta ugyancsak a táncát,	0
   Verte a fejével a mestergerendát.	0
      Széles jókedvében kurjantott nagyokat,	0
   Ivott, megint táncolt: megint ivott sokat;	0
   De mértéket tartott az öreg cimbora:	0
   Csak apránként fogyott a pintesből bora.	0
   Egyszer elhallgatott, Miklós nem dorgálta;	0
   Nehéz lett a feje, húzta a lócára,	0
   Elszaladt előle a boglyakemence,	0
   Felborult ültéből, úgy elgyengült Bence.	0
      Toldi is beléunt a mulatozásba,	0
   Asztalon leborult két izmos karjára:	0
   (Meztelen karjában dagadtak az erek)	0
   Úgy aludt el, úgy hált a hatalmas gyerek.	0
   ^[1] »Imette«: ébren, nem álomban.	0
   ^[2] »Madár-látta cipó« vagy »kenyér«: Így kedveskedik a paraszt	0
   gyermekének azon kenyérdarabbal, melyet a tarisznyában útról vagy	0
   mezőről hozott. A. J.	0
   ^[3] »Viszkethetnél.« A nép tenyere viszketéséből azt jósolja, hogy	0
   pénzt fog kapni. A. J.	0
   ^[4] »Csiholni lehetne«: szikrát fogna a szárazság miatt. A. J.	0
TIZENEGYEDIK ÉNEK	0
      ,Meg kell ma itt halni tudod egyikünknek;	0
      Nem szükség a hajó oztán holt embernek.'	0
      Ilosvai	0
   Fölvevé a hajnal piros köpenyegét,	0
   S eltakarta vele az égboltnak felét,	0
   De nem volt oly kényes a bársony ruhába',	0
   Hogy be ne pillantson a szegény csárdába.	0
      Betekint félszemmel egy törött ablakon,	0
   Hát csak a cimbalmost látja benn egy padon,	0
   Kinn sem lát egyebet az öreg szolgánál,	0
   Aki dolgát végzi jó Rigó lovánál.	0
   Aztán széttekinte Pesten és Budában,	0
   Nézegette magát a széles Dunában:	0
   Duna folyóvíznek piros lett a habja,	0
   Közepén egy barna csónak úszott rajta.	0
      A csónakban Toldi, nem egyéb, evezett,	0
   Messze felborzolta a lapát a vizet;	0
   Fényes apró csöppek hulltak a magasból,	0
   Mintha zápor esnék piros kalárisból.	0
   Csakhamar is átkelt Toldi a nagy vízen,	0
   Megköté csónakját a budai részen,	0
   Kiszállott belőle s nagy-sebesen méne,	0
   Hogy keressen olyat, ami neki kéne:	0
      Szép aranyos fegyvert és ruhát magának,	0
   Cifra új szerszámot jó Rigó lovának,	0
   A Rigónak, akit hozott hű szolgája,	0
   Mert otthon is az volt kedves paripája.	0
   Vett is amit kívánt: paizst, szépet, nagyot;	0
   Dolmányán a szabó parasztot^[1] nem hagyott,	0
   Mindenütt belepte az aranypaszománt;	0
   Vett sisakot, páncélt, hét tollú buzogányt,	0
      Kopját is, gerelyt is, mindenféle fegyvert,	0
   Melyeket Budán a legjobbik kovács vert;	0
   Ezüstös, aranyos, sallangos szerszámot;	0
   Egy szó annyi mint száz: mindent megvásárlott.	0
   Hogy a csárdába ért, felöltözött szépen,	0
   Tollas buzogányát forgatá kezében,	0
   Akkor bútt fel a nap az ég karimáján,	0
   Meg is akadt szeme a fiú ruháján.	0
      A Rigó sem az volt, aki tegnap estve,	0
   Sárral, úti porral szürke színre festve,	0
   Hanem fekete, mint a fekete bogár,	0
   Elsikamlott szőrén a fényes napsugár.	0
   Hát mikor ráadták a nyalka szerszámot,	0
   Mint illett neki, hogy ragyogott, csillámlott!	0
   Mikor hátára ült jó gazdája Toldi,	0
   Körülnézte magát s elkezdett táncolni.	0
      Akkor "hopp!" s mint a szél, aki most szabadul,	0
   Vitte Toldit a ló oly kegyetlen vadul;	0
   Bence könnyes szemmel ballagott utána;	0
   Fájt, hogy búcsút sem vett tőle kis gazdája.	0
   Mi történt ezalatt a budai szélen?	0
   Hallgassatok rá csak, azt is elbeszélem.	0
   A király sátora vala ott felvonva;	0
   Tiszta kék selyemből volt a sátorponyva;	0
      Róla, mint az öklöm (ha kicsit nem mondok),	0
   Lógtak köröskörül oly nagy arany bojtok:	0
   Messze kiösmerszett a többitől, bátor	0
   Egymást érte ottan a sok úri sátor.	0
   Drága karos rengők dagadóra tömve,	0
   Bársonnyal bevonva, arannyal áttörve,	0
   Álltak a sátorban gyönyörű szép renddel,	0
   Kiknél szebbeket már nem képzelhet ember.	0
      Egy öreg szék is volt a kellő középen,	0
   Fényes drágakővel kipitykézve szépen,	0
   Nagy arany körmével a földet karmolta,	0
   Mely bársony pokróccal szinte bé volt vonva.	0
   A sátrak el voltak rekesztve korláttal,	0
   Tilos volt parasztnak lépni azon által;	0
   Kívül fegyveres nép és tömérdek ember	0
   Az üres sátrakat majd elnyelte szemmel.	0
      Duna partjáig nyúlt a korlát kétfelül	0
   Nagy üres tér maradt a korláton belül,	0
   Olyan, hogy egy marhavásárnak is elég	0
   Lenne, ha a marhát oda eresztenék.	0
   Duna-partban egy nagy zászló volt felütve,	0
   S tarka-barka csónak a nyeléhez kötve;	0
   Nemkülönben pedig a pesti oldalon	0
   Lobogó odafenn, csónak volt a habon.	0
      Széles utca a víz: ember a sövénye;	0
   Közepén a sziget nyúlik fel beléje,	0
   Gyilkos sziget volt ez: már hetednap óta	0
   Vérrel élt, mikép a vérszopó pióca.	0
   Egyszer jön a nagy cseh Buda vára felől,	0
   Táncol nagy lovával a korláton belől;	0
   Káromkodik csúnyán, a magyart böcsmérli:	0
   Hogy nincs, aki merje magát vele mérni.	0
      De ime hirtelen a pesti oldalon	0
   Nagy örömzaj támad és nagy riadalom:	0
   Ismeretlen bajnok fekete paripán	0
   Vágtat a zászlóhoz és mérkőzni kíván.	0
   Sisakellenzője le vagyon bocsátva,	0
   Csúcsáról fehér toll libeg-lobog hátra;	0
   Toldi (mert hisz' ő volt) a tollat levészi,	0
   Mindjárt ott teremnek a király vitézi,	0
      S eveznek a tollal, mint hogy tisztök tartja,	0
   A cseh bajvívóhoz a budai partra;	0
   Vérszín a cseh tolla, fölcseréli vele:	0
   A bajra hívásnak volt e dolog jele.	0
   Ezalatt a várba gyors híradók mentek.	0
   A király lejött és sok nagyúri rendek,	0
   A két bajnok pedig csónakon egyszerre	0
   Indult s érkezett meg a bajvívó helyre.	0
      Ott Miklós, mihelyest partot ért a lába,	0
   Csónakát berúgta a széles Dunába:	0
   Mintha korcsolyázna, futott az a habon,	0
   Partba vágta orrát a pesti oldalon.^[2]	0
   Cseh vitéz kérdezé: miért cselekedte,	0
   Hajóját a Dunán hogy eleresztette?	0
   "Nem egyébért, vitéz" Miklós így felelt meg,	0
   "Hanem hogy egy csónak elég egy embernek:	0
      Egyikünknek itt ma gyászos lesz a vége,	0
   S nem lesz a halottnak hajóra szüksége."	0
   Monda Toldi, avval kezét összetette,	0
   Buzgón fohászkodva Istent említette.	0
   Azután így szóla: "Vitéz! addsza kezed:	0
   Te sem bántál soha, én sem sértettelek;	0
   Ha haragunnál is, egy órád sincs hátra,	0
   S a halálos ágyon ki meg nem bocsátna?"	0
      Erre a cseh nyujtá vaskesztyűs tenyerét,	0
   Hogy összeroppantsa vele Miklós kezét;	0
   Észrevette Miklós a dolgot előre,	0
   S a cseh barátságát jókor megelőzte.	0
   Összeszedte Toldi roppant nagy erejét,	0
   S megszorítá szörnyen a bajnok tenyerét;	0
   Engedett a kesztyű és összelapúla,	0
   Kihasadozott a csehnek minden újja.^[3]	0
      S mint mikor tavasszal, ha lágy idő fordul,	0
   A házak ereszén a jégcsap megcsordul:	0
   Úgy csordúlt ki a vér minden ujja végén.	0
   Elszörnyedt a bajnok Toldi erősségén.	0
   Aztán megragadta Toldi csak úgy kézzel,	0
   Rángatta a csehet szörnyü erejével,	0
   Ropogott keze közt, elolvadt a teste;	0
   Végre így könyörgött a cseh térdre esve:	0
      "Kérlek édes fiam! ne kivánd halálom,	0
   Minden vagyonomat ím neked ajánlom,	0
   ,Tizenkét vitéznek drága sok marháját,	0
   Vitézlő magammal minden apródságát.'"	0
   Toldinak a szíve hajlott a kérésen,	0
   "Legyen úgy" felelte, "marhádat elvészem,	0
   De azt is korántsem magamnak kivánom,	0
   Két vitézt megöltél: az anyjoknak szánom.	0
      Most, mint alamizsnát, megadom életed.	0
   Hanem tégy hit alatt erős igéretet:	0
   Hogy habár mély tenger nyelné el hazádat,	0
   A mi országunkra mégsem teszed lábad."	0
   Mindent felfogadott a bajnok ijedten,	0
   S békével mentek a csónak felé ketten:	0
   Hát egyszer a nagy cseh, nekihúzakodva,	0
   Toldihoz hátulról hozzávág orozva.	0
      Szerencse, hogy Toldi a Duna tükrében	0
   Meglátta s megkapá a kardot kezében.	0
   Leborult a nagy cseh: "Kegyelem! irgalom!"	0
   "Eredj, kérd Istentől: útad megmutatom."	0
   S amely kardot ő az álnok csehtől elvett,	0
   Avval adott néki örökös kegyelmet.	0
   Íziben^[4] elmetszé fejét a testétől,	0
   Piros lett a nagy kard gazdája vérétől.	0
      Toldi felmutatja a fejet a kardon,	0
   Nagy rivalgás támad kétfelől a parton:	0
   Tapsolnak, kiáltnak, zászlót lobogtatnak;	0
   Buda nagy hegyei visszakurjongatnak.	0
   ^[1] »Paraszt«: puszta, csupasz. A. J.	0
   ^[2] Szájhagyomány szerint. A. J.	0
   ^[3] Szájhagyomány szerint. A. J.	0
   ^[4] »Iziben«: hamarjában. A. J.	0
TIZENKETTEDIK ÉNEK	0
      ,Király azért őtet fejéhez választá,	0
      És tizenkét lóra neki hópénzt adata.'	0
      Ilosvai	0
   Mikor Toldi Miklós megfogá a csehet	0
   És az ijedtében legott térdre esett,	0
   Igen megörvendett a felséges király,	0
   Könnybe lábadt szeme a nagy öröm miá,	0
      S így szólt az urakhoz, kik mellette voltak:	0
   "Úgy hiszem, ez a cseh nem fog víni holnap;	0
   Most akadt emberre, aki megtanítja:	0
   Máskor hogy' gyalázza a magyart s hogy' szidja.	0
   "De ki az a bajnok? nem ösmered Toldi?	0
   Ki ismeri? Én nem tudom elgondolni;	0
   Nincs egy jóravaló vitéz országomban,	0
   Akit ne ismerjek s nevét meg ne mondjam:	0
      De ily erőt, mint amely van e vitézben,	0
   Én nem tapasztaltam soha emberkézben;	0
   Félek, nem magyar lesz; pedig nem lenne szép,	0
   Ha más víná ki a magyar becsületét.	0
   "Egyébiránt, legyen magyar avvagy német,	0
   Nagy csapástól menti meg a magyar népet;	0
   El is veszi tőlem jutalmát gazdagon,	0
   Toldi gyilkos öccse részét neki adom."	0
      Toldi György e szóra csak úgy hűle-fűle,	0
   Szétnézett, hallja-e más is őkivűle?	0
   Összesúgtak-búgtak az úri emberek:	0
   Hogy gyilkos öccse van, annak örűltenek.	0
   Mikor pedig Miklós a csehet kiszabta,	0
   S kisebbik darabját kardján felmutatta,	0
   Tüstént parancsolá király ő felsége,	0
   Tizenkét aranyos vitéz menjen érte.	0
      El is mentek azok szép zászlós sajkával,	0
   S vitték a királyhoz Toldit nagy pompával.	0
   A király szólt: "Bajnok! nyisd fel sisakodat,	0
   Mondd neved s mutassad vitézi arcodat."	0
   Térdre esett most a király lábainál	0
   S így kezdette Miklós: "Oh felséges király!	0
   Nem vagyok én bajnok, csak egy földönfutó,	0
   Hogyan lettem azzá? tudj' a mindentudó.	0
      Magam sem tudom hogy', esém gyilkosságba,	0
   S elzaklatott bátyám a széles világba:	0
   Én meg idejöttem feladni tettemet,	0
   S várni vagy kegyelmet, vagy büntetésemet."	0
   Ily bátran beszéle Miklós a királynak,	0
   Felnyomá rostélyát acél sisakjának:	0
   Halvány is, piros is volt az ábrázatja,	0
   Mert bánat és öröm osztozának rajta.	0
      Tetszett a királynak szép fiatal képe,	0
   Azért nyájasan ily kérdést tőn elébe:	0
   "Nemdenem a Toldi Lőrinc fia volnál?"	0
   Miklós a fejével ráütött e szónál.	0
   Akkor az urakhoz fordult a felséges	0
   Király s ekkép tartott hatalmas beszédet:	0
   "Urak! hű vitézim! ide hallgassatok,	0
   Mert nem tréfaság az, amit most hallotok:	0
      Toldi György testvére ez a vitéz gyermek,	0
   S György azon van, hogyan ásson ennek vermet,	0
   Hogyan zárhatná ki öccsét örökéből,	0
   Hogy' tagadhatná ki a nemzetségéből.	0
   "Tudom minden csínyát, mert végére jártam;	0
   Azért most szemébe mondom neki bátran:	0
   Árván maradt öccsét parasztnak nevelte,	0
   Mert nagy erőt sejtett benne s irígyelte,	0
      Mert attól félt, hogy a Miklós erős karja	0
   Az ő hírét-nevét homályba takarja;	0
   Mert - de'jszen tudja azt az ő gonosz lelke,	0
   Öccsét rangja szerint miért nem nevelte.	0
   "Azt is tudom, hogy ő ingerlé a minap,	0
   S úgy talált megütni egy bosszantó inast;	0
   Kivallák szolgái, mi módon tartatott	0
   A testvéröccsére embervadászatot.	0
      Nem úgy van, Toldi György? de úgy van! a király	0
   Minek volna, ha nem tudná, ki mit csinál?	0
   Egy ilyen testvérre annyi rosszat kenni,	0
   Ki csupán magától ennyire bírt menni!"	0
   Nagy tetszés követte a király beszédét,	0
   Zsenge korához ily ritka bölcsességét:	0
   Toldi György pedig lesüté fejét mélyen,	0
   Csakhogy a föld alá nem bútt szégyenében.	0
      A király most szemét Miklósra vetette.	0
   Vállát kegyelmesen meg-megveregette;	0
   És monda nyájasan: "Ifju vitéz, állj fel:	0
   Eladott a bátyád, de többször nem ád el.	0
   "Én neked a földön ím kegyelmet adok;	0
   Kérd Istent, remélem Isten is adni fog;	0
   Bírjad békességben birtokod, ha rád száll,	0
   Nem volt az, mióta megvan, jobb gazdánál.	0
      És hogy haragosod ne legyen a szomszéd,	0
   Íme bátyád önként neked adja részét:	0
   Vértagadó testvér! nemde úgy van? érted?	0
   Hogy ősi birtokod öcsédnek igérted?"	0
   György meredt szemeket vetett a királyra,	0
   Hej dehogy mert nem-et mondani szavára!	0
   Mert villogott szeme, és iszonyú pogány	0
   Harag sötétellett a király homlokán.	0
      "Jól van", mond a király, "igen a felelet?	0
   Jól van! Erről még ma írsz öröklevelet;	0
   Most pedig, miután így kipróbáltalak,	0
   Mondom: udvaromnál többé ne lássalak."	0
   Megszólalt most Miklós: "Felséges királyom!	0
   Bátyám birtokára egy cseppet se vágyom;	0
   A magamé sem kell, legyen tied, bátya,	0
   Teljék vele fösvény szived kivánsága;	0
      Csak azon könyörgök mostan felségednek:	0
   Vegyen be sergébe, csupán közembernek;	0
   Jó az Isten, jót ad: megszerezi kardom,	0
   Amire szükségem leszen, avval tartom."	0
   Felelt a nagy király: "Ne légy olyan gyermek;	0
   Hogyan vennélek én hitvány közembernek?	0
   Királyi fejemhez választalak téged	0
   S mán kezdve tizenkét lóra jár hópénzed."	0
      De míg ezt elmondta, azalatt leoldott	0
   Derekáról egy nagy cifra rezes kardot:	0
   Gyémánt a cifrája, arany volt a reze,	0
   Toldinak nyujtotta s monda: "Kösd fel, nesze!"	0
   Semmit se mondhatna s adhatna királya,	0
   Ami Toldinak ily örömet csinálna,	0
   Pénzért, gazdagságért hej dehogy cserélne:	0
   Dárius kincsének még oda sem nézne.^[1]	0
      Azért akarta is szépen megköszönni,	0
   De a szó nem akart a nyelvére jönni,	0
   A király azonban nem neheztelt érte,	0
   Mert az együgyű szív nyelvén nagyon érte.	0
   És hogy örömében ne maradjon hiány,	0
   Hogy beteljék mindaz, amit szíve kiván,	0
   Épen mintha álma kezdődnék most elől,	0
   Anyját látja jőni a korlátok felől.	0
      Elfelejtett mindent és futott elébe,	0
   Kimélve szorítá páncélos ölébe,	0
   Nem szólott egyik sem, nem sírt, nem nevetett,	0
   Csak az öreg Bence rítt a hátok megett.	0
   Végre a nagy öröm, mely szivöket nyomta,	0
   Mint a terhes fölleg, mérgét kiontotta,	0
   Szemökből a zápor bőségesen hullott,	0
   Akkor könnyült szívvel Toldiné így szólott:	0
      "Lelkemtől lelkezett gyönyörű magzatom,	0
   Csakhogy szép orcádat még egyszer láthatom;	0
   Be szép vagy! be nagyon illel leventének!	0
   Isten sem teremtett tégedet egyébnek."	0
   Miklós pedig monda: "Nem megjövendőltem,	0
   Hogy előbb vagy utóbb bajnok lesz belőlem?	0
   De nem köszönöm azt magam erejének:	0
   Köszönöm az Isten gazdag kegyelmének.	0
      Mármost Toldi Györggyel lakhelyet cserélünk,	0
   Ő Nagyfaluba megy, mi pedig itt élünk:	0
   Valaha tán ő is hozzám édesedik;	0
   Ha nem, irígykedjék, míg el nem temetik."	0
   Így szerette anyját a daliás gyermek,	0
   Szívét nem bántá még nyíla szerelemnek;	0
   Nem is lőn asszonnyal tartós barátsága,	0
   Azután sem lépett soha házasságra.	0
      Rettenetes vitéz támadott belőle,	0
   Kalász-módra hullt az ellenség előtte,	0
   Védte az erőtlent, a királyt, országot;	0
   Csuda-dolgairól írtak krónikákat.	0
   Senki sem állhatott ellent haragjának,	0
   De ingét is odaadta barátjának,	0
   S ha nem ellenkedett senki az országgal,	0
   Örömest tanyázott a víg cimborákkal.	0
      Nem hagyott sok marhát, földet és kincseket,	0
   Nem az örökségen civódó gyermeket:	0
   De, kivel nem ér föl egész világ ökre,	0
   Dicső híre-neve fennmaradt örökre.	0
   ^[1] »Oda sem néz neki«: tréfás kitétel, körülbelül ennyit tesz;	0
   észre sem veszi, rá sem hajt. A. J.	0
TOLDI SZERELME	0
   Elbeszélés	0
   Tizenkét énekben	0
   Quid damnosa juvat sine causa bella cieri?	0
   Tutius est regnis perpete pace frui.	0
   Ilosvai jeligéje	0
Első ének	0
      ,Az idő akkoron szép folyással vala.'	0
      Ilosvai	0
   Visszanéz a magyar, sóhajtva néz vissza,	0
   Te dicső hajdankor! fényes napjaidra;	0
   Szomorú tallóján ösi hírnevének,	0
   Hej! csak úgy böngész már valamit - mesének.	0
      Engem is a bánat megviselvén zordul,	0
   Vígaszért hő lelkem a multakba fordul;	0
   Azokkal időzöm, akik másszor voltak:	0
   Mit az élet megvon, megadják a holtak.	0
   Toldi jut eszembe, kiről, még ifjonta,	0
   Játszi elmém könnyű énekét elmondta;	0
   Egyszerű az ének, rajta semmi dísz tán,	0
   De a szívből fakad melegen és tisztán.	0
      Oh! ha - nem a hírért, nem a dicsőségért,	0
   Nem, hogy a világnak üssek vele cégért,	0
   De, hogy a dallásban lelkem átifjodnék -	0
   Oh, ha még egy olyat énekelni tudnék!	0
   Ifju Lajos király atyja trónján űle,	0
   Urak és leventék szolgáltak körűle;	0
   Budán székelt immár, az új palotában,	0
   Mely tündéri fénnyel épült mostanában.	0
      Toldi a királynak volt személye mellett,	0
   Ideje harcjáték- s dáridóban tellett;	0
   Paizsán a cseh főt címerül mutatta,	0
   Tizenegy nemesfi szolgálván alatta.	0
   S már lecsöndesűlt a háborúk morajja,	0
   Felvirult a béke, mint egy zöld olajfa;	0
   Már pihent a bajnok maga kénye-kedvén,	0
   Nehezebb időkre erőt gyűjtögetvén:	0
      De Lajos kerűlte puha párnaszékét,	0
   Mert az ő nagy lelke nem hagy neki békét:	0
   Elmegyek, fordúlok egyet-kettőt, szóla,	0
   Hiszen én vagyok az ország számadója.	0
   Senkinek se mondá, titkon útra készült,	0
   Ócska dolmányt szerze, s egy ütött-kopott szűrt,	0
   Rossz süveg fejében, vállain kötőfék,	0
   Akkor egy otromba lóra fészkelődék:	0
      Lovait kereste, mint szegény kárvallott,	0
   Szedte a begyébe amit látott, hallott:	0
   Merre mi panasz van: mi a népség terhe;	0
   Hogy teszik a törvényt a szegény emberre.	0
   Három nap bolyonga. Harmadnap estenden	0
   Megállott egy falu végin, hogy pihenjen:	0
   Gyönyörű mezőt lelt, puha bársony rétet,	0
   Leszállott a lórul, gondolva, megétet.	0
      A nap is lehajtá fejét nyúgalomba,	0
   Piros paplanát szép orcájára vonva;	0
   Hát neki hol vetnek, vajon, ágyat, hol hál?	0
   Szállást kér valamely jószivű bokornál.	0
   Nagy fehér ház volt a falu szélső háza,	0
   Oda ment itatni, hogy kizaboláza;	0
   Nyitva volt a kapu, azaz nem is nyitva,	0
   Hanem a sarkából messze kihajítva.	0
      A kutyák azonban rátámadtak csúnyán,	0
   De a kúton álla egy szép hajadon lyány,	0
   Szólott a kutyáknak, azok szót fogadtak	0
   S egyenkint morogva hátra sompolyogtak.	0
   Akkor mond a király: "Szépséges kisasszony,	0
   Útas ember vagyok, szabad-e itatnom?"	0
   Felelt a leányzó: "Ugyan hogyne volna,	0
   Szegény ember, - hanem hova megyen már ma?	0
      Jobb bizony, ha nálunk megpihen kegyelmed,	0
   Holnap idejében megin' útra kelhet."	0
   És a szép szavakhoz nézett is oly szépen,	0
   Hogy repesett a szív a király mellében.	0
   De felelt az útas: "Követem személyét,	0
   Ilyen úri háznál nem forogtam én még;	0
   Másutt is találok valamely szállásra:	0
   Úrnak úr, szegénynek szegény illő társa."	0
      Hallá ezt a gazda, és a tornác alól	0
   Parancsolva-formán a beszédjébe szól:	0
   "Igen hát, öcsém, de nem addig van ám az!	0
   Ki itt esteledik; bizony itt is hál az."	0
   Avval hátra inte s előjött egy szolga:	0
   "Péter, a lovat kend beköti az ólba,	0
   Te pedig, barátom, gyer a házba vélem,	0
   Mert nem mégy el innen, engem úgy segéljen!"	0
      Tetszett e magyar szív a fejedelemnek:	0
   Nem is a kis házba, a nagy házba mentek;	0
   Ott az asztalfőre ülteti vendégét;	0
   Hasztalan szabódik, nem hágy neki békét.	0
   "Angyalom, Piroskám", a gazda kiszólal,	0
   "Hoznál egy ital bort a fehér kancsóval!"	0
   Megfogadta a szót, az edényt kimosta	0
   S felhozá a jó bort gyönyörű Piroska.	0
      "Nosza, édes lyányom, mutass emberséget",	0
   Unszolá az apja, "kínáld a vendéget."	0
   Ráköszönte a lyány, de rögtön kifordul,	0
   Tüzes lett a képe, de nem a kis bortul.	0
   Míg Piroska dolgát végezé a konyhán,	0
   Folyt a szó odabenn, az ital is folyván;	0
   Mikor pedig a tál asztalra kerűle,	0
   Mind a hárman helyet foglaltak körűle:	0
      Legfelűl a király, oldalvást a gazda,	0
   Szembe a királlyal, legalul, Piroska:	0
   Hej! ha tudta volna, az útas ki légyen,	0
   Vacsorája miatt megölné a szégyen.	0
   Pedig volt, amennyi szemnek, szájnak kellett:	0
   Szép fejes saláta, kövér bárány mellett:	0
   Jó lepény, turóval; eper és cseresznye;	0
   Lépes méz a kasbul frissiben lemetszve,	0
      Tiszta mint az arany, illatos, mert rajta	0
   Kedvesen megérzett a virág zamatja;	0
   Hozzá a jeles bor, érmelléki fajta,	0
   S a szép lyány mosolygó, piros ábrázatja.	0
   Mindez a királynak tetszett igen nagyon,	0
   Kicsi kéne hozzá, hogy magán kiadjon,	0
   Ugy kinyilt a szíve, oly nehéz volt néki,	0
   Hogy magát egészen mért nem öntheté ki.	0
      Lelkéről a titok - ez a lenge fátyol -	0
   Mint az árnyék, majd-majd ellebben magátol;	0
   De meg' arra gondol: hátha megijednek?	0
   Mért szakassza végit ennek a jó kedvnek?	0
   "Ejnye öcsém, azt se kérded, kinek hínak:	0
   Ha hallottad hírét a vén Rozgonyinak..."	0
   Szóla most a gazda: "Pedig úgy illenék,	0
   Hogy már most egymásra kancsót ürítenénk,	0
      Más egészségeért, a magunk javáért,	0
   Új barátságunknak állandó voltáért,	0
   Hazáért, királyért... hanem még egy hia:	0
   Becsületes neved, édes atyámfia?"	0
   Válaszolt az útas: "Éltesse az Isten!	0
   A Rozgonyi urak híres urak itten,	0
   Gazdagok, vitézek, amint hébe-hóba	0
   Emlegetni hallám, gyermekségem óta.	0
      Makkos erdejök nagy: faluik, pusztáik,	0
   Ménes-gulyabeli és sertés marháik; -	0
   Hogy-hogy nagy jó uram épen azok féle!	0
   Tartsa meg az Isten, háza örömére."	0
   Ráivék, azután ilyen mesét mondott	0
   (Melyet ivás közben hirtelen kigondolt):	0
   "Jaj, biz én nem igen dicsekszem nevemmel,	0
   Szegény fiú vagyok, noha nemes-ember.	0
      Nagyon megromlottam; valamely zsiványok	0
   Három új hámomat üresen hagyának,	0
   Ki miatt szántatlan, vetetlen maradtam;	0
   Nagy földet bejárék, de rá nem akadtam.	0
   "Különben Apáti volna lakóhelyem,	0
   S mikor otthon vagyok, Csuta György a nevem;	0
   Csuta most, de apám azt vítatta holtig,	0
   (Hamis bor, az ember nyelve hogy' megoldik!)	0
      Azt vítatta, mondom, szegény jámbor öreg,	0
   Hogy a nemzetségünk Árpád vérbül ered	0
   Lyányágon. S neheztelt, hogy nem hitte senki,	0
   ... Lánchordtát, nagy uram, hát ne nevessen ki!"	0
   Felelt Rozgonyi úr: "Mondasz, hé, valamit:	0
   Régóta vizsgálom képed vonásait:	0
   Szemed járásából mindjárt kiláttam azt,	0
   Hogy, ha nem vagy is úr, nem vagy bukó paraszt.	0
      Ki tudja? ki merne hitet mondani rá?	0
   Hol fel a talpával a kerék, hol alá;	0
   Bocskor a lábán ma sok régi nemesnek:	0
   Megjárod bizony, ha még királynak tesznek!"	0
   Jót nevettek rajta mint valami tréfán;	0
   Mosolygós arcával távozott a szép lyány;	0
   Csuta György pedig szólt (már csak igy nevezem):	0
   "Hm! királynak? engem? nehezen, nehezen...	0
      De, négy szem közt mondva, bizony a mostani	0
   Királyra is tudnánk sok hibát mondani - "	0
   "Mit!" kiált Rozgonyi: "öcsém uram, hallja!..."	0
   S rácsapott öklével a kemény asztalra.	0
   Nevetett a király: "No, no, édes uram...	0
   Hanem, szó ami szó, gyönyörű lyánya van:	0
   Milyen a járása, termete, milliom!	0
   Csak úgy libeg-lobog, mint egy szál liliom."	0
      Ránézett a gazda, úgy kételkedőleg,	0
   Hogy minek gondolja: tán leánynézőnek?	0
   Miután a szemét az nem sütötte le,	0
   Sohajtván egy nagyot, ily szókkal felele:	0
   "Haj!" elkezdi "mondjam? ne mondjam? mi haszna:	0
   Minden embernek van baja meg panassza,	0
   S én az én bajomat meg nem gyógyíthatom:	0
   Nekem ez az egy lyány örömem, bánatom.	0
      Örömem szépsége, örömem jósága,	0
   Ő lelkemnek lelke, szemem szép világa,	0
   Házam drága kincse, kertem gyöngyvirága:	0
   De mégis hiába: hej! mégis hiába."	0
   Itt megálla kissé, szemeit törölvén.	0
   "Rajtam ugyan bételt: új király, új törvény:	0
   Most fiágra szóló apárul-maradtat,	0
   Kinek fia nincsen, lyányára nem hagyhat.	0
      Ez az én keservem, ez az én bánatom.	0
   Renyhe fog civódni sok szép birtokomon,	0
   Idegen rokonság, kinek életemben	0
   Egy pohár borát, egy jó szavát nem vettem."	0
   Neki szomorodott rajta egy kicsínyég,	0
   Szomorúbb is volna, hogyha rá nem innék	0
   És ha nem biztatná akivel beszélget,	0
   Jó tanácsot adván és jó reménységet.	0
      De Lajos elkezdi, gondolkozás után:	0
   "Volt-e már e végett, nagy jó uram, Budán?"	0
   Fejét rázta, hogy nem; igazán nem is volt,	0
   Azt se tudta, hogy mért kérdi Lajos e szót.	0
   Hogy pedig a király min gondolkozott el,	0
   S mire céloz ilyen kérdő felelettel,	0
   Megmondom: azalatt esze Budán jára,	0
   Hű emlékezetben derék Toldijára.	0
      Mint arany vetéllő, gondolatja jött, ment,	0
   Toldiról meg vissza Piroskára röppent,	0
   Őket arany szállal szőtte, fonta össze,	0
   S a lelke mosolygott: milyen egy pár lessz e!	0
   "No hát", monda ismét, "fogadja tanácsom,	0
   Menjen a királyhoz, kérje meg alásson:	0
   Uram fejedelmem, én ez meg ez vagyok,	0
   Felségedhez ebben meg ebben fáradok,	0
      Nevezet szerint, hogy van nekem egy lyányom.	0
   De fiam nincs, kire a birtokom szálljon:	0
   Tegye azt felséged mintha fiú volna,	0
   Írja örökségem kedves leányomra.	0
   "De mivel a király még fiatal szintén,	0
   (Nem hiszem idősebb egy nappal is, mint én)	0
   Torna-bajvivásnak, hallom, kedvelője:	0
   Mondok egy okos szót: kettő lesz belőle:	0
      Kérőjét nagy uram ne csak ingyen kérje:	0
   Harci játékot tart (módja van) igérje,	0
   És hogy szép Piroskát a győzőnek adja:	0
   Így aztán, remélem, lesz is foganatja."	0
   Megörült a gazda: "Héj, be áldott szó ez!	0
   Hogy ne tenném meg, ha tudnám, hogy való lesz!	0
   Beh nem válogatnék gazdag vőlegénybe':	0
   Lenne itt elég, mit apritni a téjbe.	0
      Öcsém, öcsém: akkor én csak embert néznék,	0
   Nem kéne egyéb, mint személyes vitézség:	0
   Ki mindet legyőzné vitézi játékon,	0
   Annak adnám díjul kedves ajándékom."	0
   Ragyogott a szeme, az orcája égett,	0
   Mintha így biztatta volna a vendéget:	0
   "No fiú, ha tetszik a Rozgonyi lyánya,	0
   Állj elő, mutasd meg, hogy te sem vagy gyáva."	0
      Pedig annak más volt, lám mondom, eszében,	0
   Tündökölt már szíve boldog szerelmében:	0
   De mint földön a nap tükröz új napokat,	0
   Úgy ohajt a boldog látni boldogokat.	0
   Még egy jó darabig fenn beszéltek erről,	0
   Azután egyébről, azután mindenről,	0
   Azután késő lett, a király is bágyadt	0
   S megveté Piroska a drágaszép ágyat.	0
      Apjának, magának ott az első házban,	0
   Vendégnek külön, a benyiló szobában:	0
   Cifrát, mennyezetest, négy oszlopon állót,	0
   Kétfelé hajtván a selyem szunyoghálót.	0
   Mielőtt azonban a dagadó párnák	0
   A király szemeit nyugalomra zárnák,	0
   Mielőtt az ágyba fekünnék, mely tiszta	0
   Színével, szagával édesdeden hívta:	0
      Pergamen levelet vőn ki tarsolyábul,	0
   Megirá, pecsétet is nyomott rá hátul,	0
   Kis gyürű pecsétet egy darab viaszra,	0
   De azért csak annyi volt annak a haszna.	0
   Mert midőn a király hajnal hasadtával	0
   Fölkele, hogy számot vessen a gazdával,	0
   (Nehéz számadás volt, nehezen lett vége:	0
   Telhetetlen volt a gazda szívessége);	0
      Mikor elbucsúzott, kétszer, háromszor is,	0
   És utána néztek, míg elűlt a por is:	0
   Vánkos alatt a lyány ezt az írást lelvén	0
   Olvasá, de a szó fennakadt a nyelvén:	0
   "Rozgonyi Piroska, Rozgonyi Pál lyánya,	0
   Fiú gyanánt lészen apja vagyonába' -	0
   Egyetlen örökös, ura mindenének,	0
   Dísze, fenntartója a Rozgonyi névnek.	0
      Harci játékot tart piros pünkösd napján,	0
   S ki legbajnokabb lesz; azé legyen a lyány,	0
   Mert ezt így helyesnek, jónak így találja	0
   LAJOS, Magyarország mostani királya."	0
   "Ki legbajnokabb lesz!" - Hogy e szóhoz ére,	0
   Meghajnallott arcán szép Piroska vére:	0
   Szeget ütött a szó, nem mondom fejébe:	0
   Nyilalló örömmel szíve közepébe.	0
      Szűk lett neki a ház, alacsony padlása:	0
   Ki, ki a szabadra, hogy az eget lássa!	0
   Virágit a kertben locsolnia meg kell,	0
   Apja váltig mondja: harmatos a reggel.	0
   Virágai mellett - mit neki virágok!	0
   Elsuhan, ellebben, le sem is néz rájok,	0
   Végig a nagy kerten, a gyümölcsös lankán,	0
   Le a Tisza partra cél nekűl bolyongván.	0
      Akkor vált meg a nap csókkal a mezőtül,	0
   Akkor ébredt a víz szerelme tüzétül;	0
   Közepette széles, fényes égnek, habnak,	0
   Látszott a nagy puszta keskeny zöld szalagnak.	0
   Megállítá a lyányt vízi képe-mása;	0
   Tágult a szabadban szíve szorulása,	0
   Könny eredt szeméből, s a ragyogó cseppek	0
   Testvér harmat gyöngyök közzé elegyedtek.	0
      Nagy lélekzetet vőn, könnyűlt szíve azzal	0
   Tele szívta keblét fűszeres tavasszal;	0
   Gilice búgása hallatszott megette,	0
   S enyelgésit párja édesen nevette.	0
   Hallgatván madárra, nézve tűnő habra,	0
   Mindcsak egyre gondolt: a legbajnokabbra.	0
   Egyszer látta Toldit, nagy vitézi tornán,	0
   Azóta felejti, hosszú idők sorján;	0
      Pillanatra látta, évekig feledte,	0
   De a sok felejtést mind hiába tette:	0
   Mert csak a reménynek egy sugára kellett,	0
   S az egyszer látott kép újra eleven lett.	0
   Ott lebeg előtte, vízben, égen, napban,	0
   Bár mi tárgyra néz is: Toldi képe abban;	0
   Még szemét behunyva is foly az igézet,	0
   Mint ha ki valamit erősen megnézett.	0
      Oh, sziv édes álma, ha nem álom volnál!	0
   Perc, rövid muló perc, soha el nem múlnál!	0
   Rózsa mindig nyilnál, el sem is virulnál!	0
   Szerelem, szerelem, jaj, be áldott volnál!	0
   De a legszebb rózsa mellett is van tüske:	0
   "Fog-e víni értem (gondolá) a büszke?	0
   Az, kiért a lányok hiába epednek?	0
   Az, kiért a lyányszív hiába reped meg?	0
      Minden szem kiséri, mint virág a napot,	0
   De ő a virág közt csak lovával tapod,	0
   Vagy, mint nap az égen a napraforgókkal,	0
   Egy csöppet se gondol szegény leányzókkal."	0
   Fölösleges volna hosszan elbeszélnem,	0
   Mennyit töprenkedtek azon a levélen,	0
   A levélen is, de hát még az iróján!	0
   S mennyi mindent gondolt a szép eladó lyány.	0
      A pünkösd azonban már nem vala távol,	0
   El-elmúlt egy-egy nap Isten jóvoltából;	0
   Nehezen is várták, készűltek is nagyon -	0
   Majd meglátjuk, de most egykicsit elhagyom.	0
Második ének	0
      ,Jeles öklelések akkor ott levének.'	0
      Ilosvai	0
   Futott a sebes hir, elfutott íziben,	0
   Mi akar most lenni odalent Kesziben:	0
   Fényes hadijáték, melynek neve: torna;	0
   Forr oda a népség, mert hogy is ne forrna.	0
      Mindjár' zajosabb lett az öreg sas-fészek;	0
   ünnep szombatjára gyűlnek a vitézek	0
   Víni a szép lyányért, vagy dús birtokáért,	0
   Vagy csak időtöltés, mulatság okáért.	0
   Toldi pedig mondom, Budán lévén lakos,	0
   Király udvarában vala mindennapos.	0
   Sokszor is felhozta tréfa közt a király:	0
   "No, fiam Miklós, hát? hogy lesz Rozgonyinál?	0
      Gazdag a lyány, szép is, nem hiábavaló:	0
   Épen hozzád illő, épen neked való - "	0
   Fejét rázta Miklós, mintha talán a szót	0
   Ki akarná rázni a füléből - s nem szólt.	0
   De mikor pajtási az előszobában	0
   Faggatják, nem igen válogat szavában:	0
   "Eh mit! nekem asszony? és kölönc egy falka?	0
   Hogy utánam ríjon, mint az ajtó sarka,	0
      Mindig valahányszor az ajtót behúzom?	0
   Mindig, valahányszor a lábam kihúzom?...	0
   Eh! megleszek így is; ha ma itt, holnap ott	0
   Kedvesebb nekem a nőtelen állapot."	0
   Ezt dörmögte Miklós, ez az ő nótája,	0
   Ha nagyon zaklatják, hitet is mond rája.	0
   Özvegy édes anyja pedig mennyit kérte!	0
   Csuda, hogy ez egyet meg nem teszi érte.	0
      "Fiam, édes fiam, mért nem házasodol?	0
   Elkapott a világ: hidd meg, elkárhozol!"	0
   Így inté az anyja százszor is azelőtt:	0
   De csak hallgatással vőn a bajnok erőt.	0
   Egyszer ugyan közel járt már (így mesélik)	0
   A házasodáshoz, benne is volt félig;	0
   Megszerette a lyányt, nyomba' meg is kérte,	0
   Azt hivé, a lelkét odaadná érte;	0
      Már az esküvőre nem hiányzott semmi,	0
   Csak szép nagy szakállát kelle még levenni,	0
   (Úgy szokták a nősök): Toldi le nem vágta:	0
   Megmaradt a szakáll, s elmaradt a mátka. -	0
   Nos, hogy elközelge piros pünkösd napja,	0
   Gondját a király is leveté egy napra.	0
   Hiszen olykor-olykor tán az is pihenhet,	0
   Ki maga vesződik milliomok helyett.	0
      Testőrző hadából kiszemel nehányat,	0
   Toldi szabadkoznék, de nincsen bocsánat,	0
   "Ugy se' ví a lyányért" - mindegy, nincs kegyelem,	0
   Monda Lajos király: "el fogsz jőni velem!"	0
   Lóra ül még egyszer s Keszibe lemégyen	0
   Az öreg nemeshez: gondolá nem szégyen;	0
   Mert a népe kedvét úgy szerette nézni,	0
   Mint az apa játszó gyermekeit nézi,	0
      Addig-addig nézi, hogy közéjük vegyűl,	0
   De azér' kilátszik az apróság közül:	0
   Úgy tett Lajos épen: játszott is, ivott is:	0
   De azér' nagyobb volt - király volt ő ott is.	0
   Rozgonyi lakása nem valami fényes,	0
   De akkor-időben nem is volt szegényes,	0
   Nem gyalázta vályog erős téglafalát,	0
   Sok henye kőtámasz terhelte oldalát;	0
      De bizony szűk lett az ilyes alkalomra.	0
   Néhány szoba van csak: a többije kamra,	0
   Gabonás, szalonnás, pince, raktár, magtár:	0
   A nagyhasú háznak minden része csak tár.	0
   De a szíves gazda tudta módját-sorját,	0
   Hogy a becsűleti ne szenvedjen csorbát,	0
   S azt ne mondja a ház minden érkezőnek:	0
   "Kivűl tágasabb lesz" - ha vendégi jőnek.	0
      Cifra sok nagy sátort veretett a gyöpre,	0
   Szőnyeggel bevonva, deszkára, cölöpre;	0
   Telt is a költsége, hogy nem is sajnálta:	0
   Érdemes vendégit kész tanyára várta.	0
   Itt fogadá mostan királyi vendégét,	0
   Legszebb sátorába hivta ő felségét,	0
   Alig leli helyét, szolgálja, köszönti -	0
   Csakhogy a lelkét már elébe nem önti.	0
      De Lajos így szóla: "Sem étel, sem ital	0
   Nincs helyén, barátim; hagyján a viadal!	0
   Mig Isten házába nem megyünk mindnyájon,	0
   Hogy az Úr Szent Lelke ma reánk is szálljon."	0
   Ily szép szavak után maga mindjárt kele	0
   És megindult gyalog; az urak is vele:	0
   Urak, asszonyságok, deli szűzek sorral,	0
   Gyöngyös pártáikon lebegő fátyollal.	0
      Sokan beszorúltak, amennyin befértek,	0
   De bizony kívül is maradt ám temérdek:	0
   Templom helyett a menny kéklő boltozatja	0
   Buzgó éneklésök messzi hangoztatja.	0
   Vége szakadván az isten-tiszteletnek,	0
   Hamar a játékot kezdeni sietnek.	0
   Falatoz az éhes; a levente készül,	0
   Aki szép lyányt óhajt diadalmi részül.	0
      Zeng a zene-szerszám: tárogató jajgat,	0
   Fütyölő sípokhoz nagy tülök kurjongat,	0
   Ropog az apró dob, a tábori böffen,	0
   Mint a bölömbikák egy nádasba' többen.	0
   Nyerít a harci mén, alig leli helyét,	0
   Előre szegzi mind hegyes dárda-fülét;	0
   Nyihog, kapál, rúg, vág Toldi paripája,	0
   (Ha most el nem szakad, jó erős a pányva).	0
      Maga Miklós jár-kel, bosszankodva szörnyen:	0
   Minek is jött ide? azért, hogy pihenjen?	0
   Hogy leüljön félre, valami ebzugba?	0
   S onnan bámészkodjék, keze összedugva?	0
   Kérdezi Tar Lőrinc, sátori pajtása,	0
   (Tizenegy nemesnek, Toldi alatt, társa):	0
   "Mi bajod, levente, hogy oly nagyokat lépsz?"	0
   "Semmi, felelt Miklós, bolondság az egész.	0
      Azt gondoltam: hátha megcserélnék veled,	0
   Fölvenném sisakod, páncélod, fegyvered?...	0
   Termetünk hasonló, mind lovon mind gyalog."	0
   "Úgy de, monda Lőrinc, az én kezem balog."	0
   Felel arra Miklós: "No, azt vettem észre!	0
   Én se' vívok jobbra, hanem csak bal kézre;	0
   Bizd rám. Azalatt te bújj el, és légy veszteg."	0
   Rá is bizta Lőrinc; ebbe' megegyeztek. -	0
      Odakinn azonban nyüzsög a tenger nép,	0
   Víni a leányért számos ifju fellép:	0
   Butkai, Lorántfi, Kompolti, Pohárnok	0
   S többen, a sorompó gémje előtt várnak.	0
   Képzeljen valaki, mintha álmodná, most	0
   Tarka sátorokból egy tündéri várost:	0
   Fövenytől aranyló piacot középen,	0
   Festett új korláttal bekerítve szépen;	0
      Körül, a sok színben, szűzek, asszonyságok,	0
   Mint ablak közt nyíló szebbnél-szebb virágok.	0
   Hej! a fiatalság föl-fölnéz e tájra,	0
   Mint piros almáért gyermek a nagy fára.	0
   Majd az igazlátók, a sorompó felett,	0
   Egy magasabb polcon foglalának helyet;	0
   Fölnyitá a gémfát a tanult bajmester,	0
   Futkos ide-oda, látszik hogy nem restell,	0
      Régi szertartásból a fövenyet bottal	0
   Turkálja, ha nincs-e tőr vagy hurok ottan?	0
   Hirdeti, hogy nincsen, igazán megy a sor;	0
   Most kürtjébe fúvall és kiált háromszor:	0
   "Vitézek, daliák, a sorompó nyitva!	0
   Nevezetes harci játék leszen itt ma,	0
   Királyi pecséttel, a szép Piroskáért,	0
   Rozgonyi uramnak kedves egy lyányáért."	0
      Erre minden bajnok, ki magát jelenti,	0
   Zárt sisakkal, némán, a királyt köszönti,	0
   Néma főhajtással; míg a torna-birák	0
   Lobogója színét s címerét beirják.	0
   Toldi a Tar Lőrinc színeiben áll ki,	0
   Zöld-fehér bágyadt szín, tudja ott akárki,	0
   Cimerén tarvarjút visel ősi vérte;	0
   Sokszor lekárogták cimborái érte.	0
      De most Toldi Miklós vette maga mellé,	0
   S Lőrincet azóta csúfolni ki merné!	0
   Tetszett a lovagnak, hogy amazt ne bántsák:	0
   Így fonódott köztük és ilyen barátság.	0
   Nagy legény volt Lőrinc, vete nagy árnyékot,	0
   Társai csúfságból el is nevezték ott	0
   Majd "hüvöstartónak", majd meg "lágymosónak."	0
   Látszott minden csontja puha porcogónak.	0
      Ezért csak azon volt, hogy alázatoson	0
   Toldi kegyelmébe valahogy bejusson,	0
   S mellőle csaholjon a többire bátran,	0
   Mint kis eb, ha érzi, hogy ő nem gazdátlan.	0
   Hogy törének láncsát a szép Piroskáér'?	0
   Mondja el: kik? hányan? aki jobban ráér;	0
   Énnekem ezúttal Toldira van gondom:	0
   Akivel ő megvítt, azokat elmondom,	0
      Butkai az első, Bátor Após vére;	0
   Mosolyog a Lőrinc varju címerére:	0
   Őneki sárkányfog van paizsán három	0
   S fark-harapó kígyó, fekete határon.	0
   Toldi magát elsőbb teszi ügyetlennek,	0
   lova csetlik-botlik mikor összemennek.	0
   Bal keze a nagy fát tartani sem tudja,	0
   Mint valamely kútgém imbolyog a rúdja;	0
      Vágtat amaz, vágtat, megeresztve fékét,	0
   Toldinak erősen szegzi rúdja végét,	0
   Toldi meg a vállán egy különöst rándít.	0
   Nevetik Lőrincet, mint az igazándit.	0
   Nincs írva, se festve párja lovagkönyvben,	0
   Ahogy ez ütést ő kikerűlte könnyen,	0
   Nehezét egyszersmind nagy emelő-fának	0
   Lába közé ejtve Butkai lovának:	0
      Iramatban a ló megállani nem tud,	0
   Míg szügyben nem éri a nagy esetlen rúd,	0
   Akkor olyat zökken rohanó terhével,	0
   Hogy urát tarkóján átalveti fővel.	0
   Baj ugyan nem történt. "Szerencse, szerencse!"	0
   "Maga sem gondolta; hogy így leteremtse!"	0
   Van kacagás, van taps: "Rajta! ne félj, Lőrinc!"	0
   Húll a dicsőség rá, hogy no... uram őrizz!	0
      Nem is igen fél már, ül már feszesebben,	0
   Észre lehet venni: hogy' nő a nyeregben,	0
   Derekát rátartja, egyengeti testét:	0
   Keveselli még ez, egy bajnok elestét.	0
   "No no, Lőrinc!" - monda Kompolti Adorján.	0
   S kiválik a rendből, előre ugorván;	0
   Toldi nem oly hetykén mozdúl neki ellent:	0
   Látszik, elég bátor, de vigyáz amellett.	0
      Rúdját hóna alá feszesen foglalja,	0
   Markolva erősen rovatékát balja;	0
   Célt vele néz: pajzsán köldöke réz gombját;	0
   S futtat egyenlően, beszorítva combját.	0
   Össze a két bajnok fele úton roppan,	0
   Megrendűl a mienk, ellenfele jobban,	0
   Toldi akaratból visszacsuklik ferdén,	0
   Kompolti akarva sem marad a nyergén.	0
      Szép viadal volt ez, senki se mondhatja,	0
   Helyesli a nézők mind kicsije, nagyja;	0
   Csendes ugyan, csendes; de hibától mentes:	0
   Még az irigység is megvallja, hogy "rendes".	0
   De rá nagyot űhmget Lóránt fia Lóránt:	0
   Nem hagyja, fogadja, a szép eladó lányt;	0
   Fölveti, megkapja háromöles rúdját:	0
   No hiszen most, Lőrinc, no 'iszen most mindjárt?	0
      Vissza, szegény, száját tekeré a lónak;	0
   Hátra, nevetés közt, kullog az ajtónak;	0
   De megáll, megfordul; magát neki szánja:	0
   S dacolva, dorongját ő is ugyan hányja.	0
   Ott, idejét várván hangzó jeladásnak,	0
   Tüzeli a két hős boszuját egymásnak;	0
   Lorántfi nagyokat emelint a rúdján,	0
   Hetvenkedik Lőrinc, kip-kap hebehurgyán,	0
      Ugratja, zavarja szegény paripáját,	0
   Ide-oda rántja, tekergeti száját,	0
   Nem annyira mégis, hogy urát levesse,	0
   Csak, hogy fura mérgét a nép kinevesse.	0
   Mint az, ki haragját ültette nyakára,	0
   Lódul sete Lőrinc új viadalára,	0
   Se látva se hallva, az utolsó percig,	0
   Mikor egymás pajzsát szinte bizony pedzik.	0
      Akkor a szálfának oly erőt ád jobbja,	0
   Hogy messze Lorántfit a fövenyre dobja;	0
   Föl se tudott kelni, paizson vitték el;	0
   Gyászolta sokáig ezt az esést, kékkel.	0
   Lám, könnyen akárki rájöhetett volna,	0
   Micsoda nagy sast rejt eme varju tolla:	0
   De ha talán rájött valaki, sem mondta:	0
   Támada ellenben hiu mende-monda.	0
      Rege szállott, régi, néminemű Tarról,	0
   Ki pokolt megjárta; ének vala arról;	0
   Neve Lőrinc szintén; most, e csudát látván:	0
   "Ez az! ez az!" mondják: "belebújt a sátán."	0
   Arra nem egy páncél babonától döbben,	0
   Keresztet a hősök hánynak vala többen;	0
   Suhan a szó súgva: elhiszi sok bátor;	0
   Vagy azért nem próbál, nem hiszi ámbátor.	0
      Királynak azonban messze poros útra	0
   Fénylő szeme vígyáz már jó darab olta:	0
   Lovas csapat onnan közelít, s a játszó	0
   Szellőbe' köszönget a királyi zászló.	0
   Hasztalan int Toldi, hogy viadalt kíván;	0
   Hasztalan a hirnök, új lovagot híván:	0
   Egy kopja se' rendűl, lobogó sem lendűl:	0
   Soha sincs - úgy vélik - e dolog istentűl:	0
      Toldi ugyan ráér, büszke lován léptet,	0
   Nézdeli nézőit, a hajadon népet:	0
   Mintha kertben volna, mind virág közt járna:	0
   Páncélos dereka nem hajlik utána!	0
   Ezalatt Piroska, rózsaszín sátorban,	0
   Az érte vivókat nézi vala sorban,	0
   Szemesen fürkészte, köztük van-e Toldi?	0
   Szíve szorúlt amint elesett Kompolti.	0
      De midőn jobb kézzel bajnoka egy percig	0
   Odakap rúdjához: neki megösmerszik:	0
   Bizonyos! bizonyos! - visszalöké fátylát -	0
   Oh, a vak szerelem mindeneken átlát.	0
   Toldi, először most - de csak amúgy fennyen -	0
   Odaveti szemét: el se' vevé könnyen!	0
   S mint ha belől a szív szűl szapora vádat,	0
   Maga sem tudván mért? lelke reátámadt.	0
      Lovagi sisakja lobbot vet az arcán,	0
   Úgy pirul a bajnok mai tolvaj harcán;	0
   Áll, mint ki sötétben tapogatja célját -	0
   Nagy hosszu sohajtás emeli páncélját.	0
   A csapat eközben lám már odaére,	0
   Odarúgtat Lőkös, fiatal vezére,	0
   Porosan, izzadtan, le se' szállt a lórul;	0
   Rosszat susog a nép eme hírmondórul.	0
      Maga elé mindjár' intette királya,	0
   Bársony könyöklőjén lehajolt hozzája,	0
   Szólt valamit lassan, mire Lajos képét	0
   Láng csapta, felugrott, s kirugá a székét.	0
   Pihenőt egyszersmind parancsola, légyen,	0
   S visszavonúl, benső sátra alá mégyen,	0
   Kövesse, mutatván Lőkös Bertalannak;	0
   Mind az urak s a nép zavarodva vannak.	0
      Mindjár' a sokaság habzó öve tágult,	0
   Egy-egy lovag is már tanyahelyre száguld,	0
   Ki magát üdítni, ki szegény állatját;	0
   Szorítani szijját, igazítni csatját.	0
   Toldi tolongásban hamar útat veszte,	0
   S megeredt felvágva, kantárt megeresztve;	0
   Falu mögé fordúl, fűzes Tisza partján,	0
   Dagadó habjával délnek alá tartván.	0
      Mit tudja, hová fut? hova jut, mit bánja?...	0
   A semmit, a semmit keresi, kívánja,	0
   Hol szem nem találná, hol nem lakik ember,	0
   Föld ahol elnyelné, s folyamot a tenger!	0
   De megáll, megfordúl egynehány dűlőre,	0
   Vissza nem oly gyorsan futa mint előre;	0
   Sátrok háta mögé kanyarul, s az ólak	0
   Mentiben egy csatlóst odaint a lónak.	0
      Maga leszáll, bémegy tanya-őrző Tarhoz,	0
   Ki ugyancsak izzadt e nagy viadalhoz:	0
   Bár más törte magát odakünn miatta,	0
   Jobban beleizzadt ő, az istenadta.	0
   Szó nélkül a bajnok s köszönetlen rányit,	0
   Lehányja magáról nehezebb gúnyáit,	0
   Páncélt, sisakot mit. Azután ledőle,	0
   Arccal vágva magát agyaras vadbőrre.	0
      Társa nagyot nézett, s fanyalogva kezdi	0
   A cepe-cupáját földrül összeszedni:	0
   Nem tudva, ha merje már venni magára?	0
   Vagy Toldi parancsát türelemmel várja?	0
   Lőrinc a lovagot jó ideig leste;	0
   Megrázkodik olykor zokogó nagy teste,	0
   Vissza egy-egy nyögést csak nehezen tarta,	0
   Füleit a vadnak csikorogva marta.	0
      Végre felűlt aztán, odaűlt a vadkan	0
   Bőrire, s megszólalt, de nyugodtan, halkan,	0
   Csak szava-dörgése mélyebb, mint a rendes,	0
   Egyéb viselete nem haragos, csendes.	0
   Elkezdi: "No Lőrinc! van szép feleséged,	0
   De becsüld meg osztán, javasolom néked.	0
   Tudom, a két szemed drága, fiam Lőrinc:	0
   De az asszonyt, mondom, jobban ápold, őrizd.	0
      Nem tudtam előre... te pedig ráhagytad;	0
   Lovagi páncélom' szenny érte miattad;	0
   Oda bújtam, hol csak búva lehet járnom -	0
   Becsűld meg az asszonyt, még egyszer ajánlom."	0
   Fogadá is Lőrinc neki mennyre-földre,	0
   Mialatt nagy-sebten hadi ruhát ölte;	0
   Szeplős veres arcán ravasz öröm játszék,	0
   S ment a diadalra, hogy ő ne hibázzék. -	0
      Hanem én meg Lőköst odabenn feledtem;	0
   Hadd lássuk, urával mire végzik ketten:	0
   Követ vala: most jő egyenest Prágából,	0
   Csúfos üzenettel cseh király császártól.	0
   "Felségedet - úgymond - követem alásson.	0
   Ha nem illőt szólok, ne legyen bántásom;	0
   Örömest elnyelném, noha méreg volna:	0
   De elő kell adnom, nem tehetek róla.	0
      Mentünk uram - érve Prága jeles várát,	0
   Üdvözleni Károlyt, csehek új császárát,	0
   Szomszédi köszöntést királyi nevedben,	0
   Béke-barátságot vívén üzenetben.	0
   "Sok, sok idő múlva magához eresztett,	0
   Énvelem elsőbb is kötelődzni kezdett,	0
   Dölyfösen és fitymán: »Hát te gyerek!« monda,	0
   (Követem, a szót nem Felségednek mondva.)	0
      »Magad is gyermek vagy, az urad is gyermek,	0
   Becsületet sem tud tenni az embernek;	0
   Nem akar magánál ismerni különbet?...	0
   Hozzám ilyen úrfit ne bocsásson többet.	0
   "»Azt izenem néki, s annak az... anyjának,«	0
   - Odamondott egy szót, (megsúgta urának) -	0
   »Eressze fiát már szoknya-szalagjárul,	0
   Hadd tegye a tisztjét, ami reá hárul:	0
      Maga személyében idejőjön hozzám.	0
   Jó Magyarországnak adaját meghozván;	0
   Tizenegy királyok, hódolt fejedelmek;	0
   Idegyülnek hozzám: ő is jelenjen meg.«"	0
   Gúzsba szorúlt egy in erre Lajos szívén,	0
   Zúgó füleinek most is alig hívén.	0
   Még, amit adórul becstelenűl monda,	0
   (Majd megfizet úgyis!) nem annyira nyomta;	0
      De, hogy édesanyját említeni merte,	0
   Attól keserűvé facsarodott lelke;	0
   "Részeg csap!" sziszegé foga közt, és hármat	0
   Lépdelve siette végig a nagy sátrat^[1]	0
   De megállott mindjárt, csillapodván vére;	0
   Derüle méltóság a viseletére:	0
   "Jól van, uram Lőkös; teljesítjük tisztünk;	0
   Maradjon ez a szó egy ideig köztünk."	0
      Azzal pihenésre küldötte követjét.	0
   S izené, hogy ottkünn a viadalt kezdjék;	0
   Maga is nyugodtan megjelenék helyén;	0
   Senkise' gondolná, mi evődik beljén.	0
   Volt még azután is viadal akárhány,	0
   Győzelem és bukti, nagy ütlegek árán;	0
   De, mivel a hármat egyik sem üté meg:	0
   Elhagyom; úgy is már hosszu ez az ének.	0
      Most a diadalra, a díj-adalomra	0
   Mind a vitéz ifjak begyülének sorra;	0
   Hímes övet, boglárt, azok is mind nyernek,	0
   Kik az első díjra gondolni se mernek.	0
   Nem jött ide, nézni, se leány sem asszony,	0
   Hogy a leventéknek valamit ne hozzon;	0
   Gyöngyös arany munkát, ön szép keze mívét;	0
   S nyerte akárhányszor a dalia szívét.	0
      Oh te, ki vagy lengébb, gyengébb tavi nádnál,	0
   Csöppel sem erősebb Éva köz-anyádnál,	0
   Oh asszonyi nem te - becsület e nemnek! -	0
   Koszorúd mindég volt férfias érdemnek.	0
   Piroska, szegény, ült sok más hajadonnal,	0
   Bajnoka érkeztét várván bizalommal;	0
   Egyszer üget Lőrinc: az a tulajdon ló;	0
   Ugyanaz a fegyver; mindenbe' hasonló;	0
      De csak egy pillantás, a szerelemé kell:	0
   Jaj neki! a szíve ketté hasad ékkel;	0
   Sikolt nagyot egyet, valamint a héja,	0
   S öszveroskad szegény, lerogy elalélva.	0
   Fellocsolák, fűzék társai legottan,	0
   - Nem csoda, suttogták, ilyen állapotban	0
   Megkötni az éltét egy idegen társsal:	0
   Így jár bizony a nő a nagyravágyással.	0
      Szíve baját egy sem tudja Piroskának;	0
   Panasza most sincsen halovány ajkának:	0
   Édes ölő bűnét kebelébe zárván,	0
   Megy az áldozatra - néma, kötött bárány.	0
   Egy szóba kerűlne: világos azonnal;	0
   Tanú is akadna mellette bizonnyal	0
   Ki felállna mindjárt, ki a csalást sejti:	0
   Hanem ő azt a szót soha ki nem ejti.	0
      Nem is úgy dajkálták, nem is úgy nevelték,	0
   Leányi szemérem leköti a nyelvét,	0
   Született szemérem, tanult kötelesség:	0
   Oh, a leány sorsa csupa kénytelenség!	0
   De, ha erőt tudna is venni szemérmén,	0
   Nem lázad-e lelke mai szörnyü sérvén;	0
   Hiszen itt volt, megvítt; odadobá csúfra,	0
   Mint egy leszakított virágot az útra.	0
      Most ennyi gyalázat ember elé jusson?...	0
   Kocsi után ő, mely fel nem veszi, fusson?...	0
   Nem! bár a halálnál még iszonyúbb jönne.	0
   Záporeső módra megeredt a könnye.	0
   A hirnök azonban csendesedőt fúvall,	0
   Hirdeti a győztest nagy erős fenszóval:	0
   Fehér-zöld lobogó álljon elé, mondja;	0
   Jön is; időt sem vár, hogy háromszor mondja.	0
      Meghajtja magát a felséges királynak,	0
   Meg az egész népnek s viadal-biráknak,	0
   Sisak-ellenzőjét felüté orcátlan,	0
   Egy lassu morajnak odanézve bátran.	0
   De kiugrat Illés, az öregebb Kolta,	0
   (Élt a gyanúpörrel már kezdete olta):	0
   Odaugrat tűzzel Piroska elébe,	0
   Öccse Jakab, János követik mentébe':	0
      "Ótalmára - kiált - az erőtlen nemnek,	0
   Keserű könnyéért ama két szép szemnek,	0
   Mely a menyasszony bús arcára legörgött:	0
   Megvívunk vele, bár maga voln' az ördög!"	0
   Megszeppene Lőrinc hallva eme szókat,	0
   Szaporább szeplővel arca leve hókadt,	0
   Ide-oda vizslat szeme, mint az ebnek,	0
   Ha sok erős kuvasz nekiesett egynek;	0
      De Piroska törlé könnyeit, és szóla -	0
   Gilice-nyögését erőlteti szóra:	0
   "Köszönöm, köszönöm. Nincs panaszom semmi,	0
   Akarok Tar Lőrinc felesége lenni."	0
   Így ebben ez elmúlt. Lőrinc legelébb is,	0
   Elnyerte jutalmát, el a kötelét is:	0
   A mátkai gyűrüt nevetlen ujjára;	0
   Örvend neki a hős: azt hiszi, jól jára.	0
      A többi jutalmat is eloszták rendre.	0
   Hajlott az öreg dél immár naplementre;	0
   Zöld leveles színben terítve sok asztal	0
   Meg vala, mind sávos gyönyörű damaszttal.	0
   Ott Rozgonyi a nép elejét kinálja,	0
   Felyül, az asztalfőn, magyarok királya;	0
   Kinn ökröt az alrend örömére süttet,	0
   Csapon öreg hordók egri bora lüktet.	0
      Illett, hogy a jó kedv eleinte késsék,	0
   De hamar meghozza jó étel, egésség:	0
   Majd a tüzes bortól oly kedvre gyulának,	0
   Mintha nem is torját ülnék Piroskának.	0
   Maga Lajos király nyájas vala, vídám,	0
   Minapi barátság poharát újítván;	0
   Tréfája Piroskát is készti mosolyra:	0
   Szerelmes-e még jó Csuta Györgybe? mondja.	0
      Komolyan szól aztán: "Semmise' mult rajtam,	0
   De nem úgy ütött ki, ahogy én akartam;	0
   Mindegy! a szerencsét ez is érdemelte:	0
   Dicső Károly atyám apródja, neveltte.	0
   "Uraim, koccantsunk örömére mának!...	0
   Izenetét hoztam felséges anyámnak,	0
   Látni Piroskát ő, hírébül, ohajtja,	0
   Lészen az árvának anyja helyett anyja;	0
      Udvara közzé, míg nap alatt lesz, kérte,	0
   Férjhez is ő adja, kegyesen ígérte;	0
   Azután is mindég marad édes lyánya;	0
   Éljen az ifjú pár! billikomot rája!"	0
   Éljen! riad a szó egy tele sátorral;	0
   Rozgonyit is többen éltetik a borral,	0
   Ki az új tisztesség gőze miatt szédül	0
   S tündöklik apai büszke örömétül.	0
      Csak Toldi nem eszik, nem is iszik, hallgat;	0
   Volt kúnkapitánya hátul egy asztalnak.^[2]	0
   Messzirül az édes méreg-italt nyelte;	0
   Gyönyörű Piroskán odaveszett lelke.	0
   Senki nem is látná az-nap ugyan kedvét,	0
   Meg se csippentené Eger áldott nedvét,	0
   Ha rögtön egy hírnek moraja nem szárnyal;	0
   Hogy háború készül cseh király császárral.	0
      Ki tudja? ki mondja? titok ez még eddig;	0
   Lőkös daliái, gondolom én, sejtik;	0
   Benne van a légben, a lemenő napban,	0
   Mely Prága felé most fetreng véres habban.	0
   Míg ugyan a király ott vala s a hölgyek,	0
   Szótlan ivott Miklós, mint röge a földnek;	0
   De azok elmenvén, felpattana: haj rá!	0
   S a nagy ezüst kannát fenékig felhajtá.	0
      Cselekszik is aztán olyan ivást, táncot	0
   Reggelig, amilyent a világ nem látott.	0
   Padokat rombolva, cölöpöt felszedve -	0
   Maga egy háború Toldi veszett kedve.	0
   ^[1] Ami ebből a történeti, lásd Szalaynál II. 216. l. Az adókövetelés	0
   Ilosvai mondája. A. J.	0
   ^[2] Bizonytalan eredetű népszokás, hogy lakomákon azt, ki az	0
   asztal alsó végén ül (s rendesen élcek és tréfák mestere vagy	0
   céltáblája), kúnkapitánynak nevezik. A. J.	0
Harmadik ének	0
      ,Nagy parancsolatja cseh király császárnak;	0
      Adaját kívánja jó Magyarországnak,	0
      És személét látni ifjú Lajos királynak.'	0
      Ilosvai	0
   Másnap idejében oszladoz' a vendég,	0
   Paripát nyergelnek fiatal leventék,	0
   Kocsi hintón, orsós, födeles szekéren	0
   Kiki módja, rangja, tiszti szerént mégyen.	0
      Rozgonyi hajnaltól sürög elé s hátra,	0
   Elreked, elfárad, a hálálkodásba,	0
   Utravalót minden kocsihoz rendén ád:	0
   Eledelt embernek, lónak puha szénát.	0
   Lajos is felkelt a rövid álmu nappal;	0
   Mely csak alig szunnyadt, megin' ébren talpal.	0
   Nagy út van előtte, meredek nagy hágó;	0
   A király álmát is gond veri el, rágó:	0
      Nem azért, hogy e szenny rajta ne száradjon	0
   (Attul ugyan nem fél): de, hogy intést adjon,	0
   Oly példát, amiből messze megismerjék,	0
   Magyarok királyát bántani hogy' merjék.	0
   Sátor előtt immár, lovon és fegyverben,	0
   Kisérete ott áll, s Lőkös hada, szerben:	0
   Csak Toldi hiányzik, dalia testőre,	0
   Mert haza kéredzett, még otthon, előre.	0
      Fele-utján, mondá, Nagyfalunak lészen,^[1]	0
   Jó öreg anyjához, engedje, benézzen.	0
   Egy napra, ne többre. Lajos ezt nem bánta,	0
   Hogy jó fiú, még jobb szívvel van iránta.	0
   Király lova is már ott áll vezetéken,	0
   Rojtos takarója csülkét veri épen,	0
   Ezüst liliommal tele írva selyme,	0
   Üstöke gyémántján struc lobogó pelyhe.	0
      Lajosnak is aztán megnyilik a sátra;	0
   Szembe, Piroskával, Rozgonyi ott várta,	0
   Nehogy az indúlás idejét tévesszék;	0
   Búcsuzva, köszöntve utjára eresszék.	0
   De nem űle ám fel, hanem elébb, fogta,	0
   Piruló Piroskát maga karon fogta,	0
   S indult vele szépen befelé, a háznak:	0
   "Nincs idekinn, úgymond, helye búcsuzásnak."	0
      Rozgonyi utánok ballag süvegelve,	0
   Le is ült házában kegyes fejedelme,	0
   Gazdáinak, intvén, maga mutat széket,	0
   Nyájasan egykissé velök elbeszélget.	0
   Ottan Rozgonyinak meg kelle igérni,	0
   Budára leányát fel fogja kisérni;	0
   Örömest igérte, öröme telt benne,	0
   Nem tudja, hogy inkább temetőbe menne.	0
      De Lajos, köszönve, mond: "az idő múlik",	0
   Vissza lekisérték, le megint a lóig;	0
   Szép karcsu növését pattantja nyeregbe, -	0
   S tűnt az egész kis had magavert fellegbe.	0
   Hát Miklós ezalatt merre vadult? hol volt?	0
   Kedve szakadtából, mondom, ivott, tombolt	0
   Akkor egész éjjel, leveles szín hantján;	0
   Mint bús bika, olykor nagyokat sikkantván.	0
      De midőn halványabb lett reggel a fáklya,	0
   Szaporább a füstje, kevesebb a lángja:	0
   Toldinak is mindjár' lelohadt a kedve,	0
   Hajnali szellőtől elébb fázni kezde.	0
   Azután szétnézett vígalmai romján,	0
   Megútálta magát ez éji tivornyán,	0
   Borivó pajtásit odahagyá lopva,	0
   Megy, zaboláz, nyergel, lóra magát dobja.	0
      Ideát van a komp, hanem a révészek	0
   Alusznak, az is még mind tennapi részeg:	0
   Maga hát a kompot viszi által könnyen;	0
   Csiga nélkül hajtá, hogy hamarább menjen.	0
   Aztán neki indul Tisza-menti síknak,	0
   Falu rajta sűrü, mint égen a csillag,	0
   Magyaros a neve, magyar aki lakja:	0
   Nem irtotta még ki az Isten haragja.	0
      Nagyfalu helysége nem igyenest délen -	0
   Fekszik, hol a rest nap legutóbb kel télen:	0
   Arra felé Miklós fékét kanyarítja.	0
   Tudja már a Pejkó, ha nem is tanítja.	0
   Szellő veri vissza sörényit a ménnek,	0
   Jól esik ez Toldi nehezült fejének:	0
   Nem annyira bortól feje pedig tompa,	0
   Mint a tegnapi nagy indulat elnyomta.	0
      Csak a lehetetlent lehetne letetni:	0
   Piroska személyét egy percre feledni!...	0
   Csak Lajos indulna hamar a táborral!...	0
   Vigasztalja magát: "eh! kimegy a borral."	0
   Hiszen el is szállott a borital gőzi,	0
   Roppant nagy egésség, nagy erő meggyőzi:	0
   Mégsem szabadulhat Rozgonyi lányátul:	0
   Akármire gondol, az is ott van hátul.	0
      Ha csak a délibáb szűz fátyola lebben:	0
   Már mintha Piroskát kivehetné ebben,	0
   Mint mikor a fátyolt ő visszavetette, -	0
   Oh, hogy a föld akkor el nem sülyesztette!	0
   Mérföldek azonban visszafelé futnak,	0
   Tornyai, kastélyi eleven faluknak,	0
   A falu jó népes, rajja pedig lépes,	0
   Kicsiből, mint a méh, takaritni képes.	0
      Toldi, lovát az nap pihenni se' hagyta,	0
   Egyszer, puha fűben, féken, megkapatta	0
   S nosza megint: hajrá! víz az inán csordul;	0
   Mire a nap megszáll, Nagyfaluba fordul.	0
   Vele lakott másszor öreg anyja Budán,	0
   De haza sovárgott, haza ment azután,	0
   Nehogy elpusztúljon a vagyon és hajlék,	0
   Mihelyest György úrnak halomása hallék.	0
      Mert nem ada Isten hosszu éltet annak,	0
   Juttatta fogára erdei vadkannak,	0
   Holló vájta szemét, farkas evé máját;	0
   Jó anyja fogá fel kis anyátlan lyányát.	0
   Hej! nem is álmodta a nemzetes asszony,	0
   Hogy neki ez a nap ily örömöt hozzon.	0
   Ablak előtt űl, de onnan keveset lát,	0
   Mindössze az udvart meg az aprómarhát:	0
      Mert úgy vala e jó ösi ház kiszabva,	0
   Úgy látta helyesnek, aki helybenhagyta,	0
   Hogy sose bámuljon országba-világba:	0
   Nézzen, igaz bölcsként, befelé, magába.	0
   Most az öreg asszony lódobogást hallott,	0
   Szívébe azonnal nagy öröm nyilallott:	0
   "Jaj! Miklós..." rebegé, s kiszaladt elébe,	0
   Nem leli a rostély nyitját hevenyébe.	0
      Szép Anikó meg' már, György eladó lyánya	0
   Mielőtt a sarkon befordula bátyja,	0
   Fut elébe, fut, fut; kengyelibe pattan,	0
   S mint valamely ostor, csókja olyat csattan.	0
   Hagyta hugát Miklós játszani Pejkóval,	0
   S indult anyja felé, köszönő szép szóval,	0
   Megcsókolta elébb halavány homlokán,	0
   Még föl se' jutott a lépcső három fokán.	0
      Mikor aztán fenn volt, lehajolt hozzája,	0
   Amaz áldott kézre odaforrt a szája;	0
   Édes anyja, szegény, kivül a ruháján	0
   Csókolgatta fiát, szíve verő táján.	0
   Ekkor a nagy-házba mentek együtt, karon, -	0
   Mondani sem szükség, hogy lett lakodalom!	0
   Dehogy leli helyét Miklósnak az anyja!	0
   Cselédnek is áll most pince, kamra, konyha.	0
      Bence, a vén Bence vala pincemester,	0
   Belőle ki is tört, hogy arra nagyon szer:	0
   Úgy járt, ha borért ment, hogy ne kelljen várni,	0
   S úgy hoza, hogy kétszer sose kelljen járni.	0
   De maga korán sem iszik azér' sokat,	0
   Forgatva fejében apai gondokat.	0
   Iszik ő, mint szokta, búfeledés végett;	0
   Vagy ha barátságból mutat emberséget:	0
      De mikor sejté, hogy nincs semmibe' híjány,	0
   Enni avagy inni már senkise kíván,	0
   Odaszólt fiának, egy buksi legénynek,	0
   Toldihoz ők ketten a házba menének.	0
   S elkezdi: "Haóta én tudom az eszem,	0
   Kenyerem ettől az öreg háztól eszem,	0
   Rossz süheder voltam, kicsi mint az öklöm,	0
   Jut eszembe: Toldon szántottunk, hat ökrön.	0
      Ostoros én voltam, mer' apám az ekét...	0
   De minek kerítek ilyen nagy fenekét?	0
   Hej micsoda termés lett abban a földben:	0
   Nem lát olyat ember mai szűk időben.	0
   "Még akkor a szegény apám uram is élt,	0
   Csakugyan Bencének hítták ő kigyelmét;	0
   Én is; mikor ez lett (látom a bolondok	0
   Cifra neven kapnak): Bence legyen, mondok.	0
      Nagy fiú; ehol van: gyere hé közelébb.	0
   Szégyellős e' kicsit, mint fiatal cseléd.	0
   Hej, nagy uram, tudja? jut még az eszébe	0
   Mikor együtt mentünk a király elébe?	0
   "Sokkal ifiabb volt a fiamnál kelmed,	0
   De magosabb mint ő, jobban is megtermett;	0
   Hányszor is elmondtuk azelőtt: no, ebből	0
   (Kelmedet értettük) ember lesz, ha megnől.	0
      Biztattam is: álljon katonának... vagy mi,	0
   De az édes anyját nem akarta hagyni:	0
   Pedig itt van! úgy van! megmondtam előre:	0
   Lám, no milyen embert csináltam belőle!	0
   "Ezt a fiút sem t'om mi a patvar lelte,	0
   Katonának vágyik, vagy mi az eblelke!	0
   Azt hányja örökké: nem leszek én paraszt,	0
   Nem én, apám uram; elszököm ha maraszt.	0
      Itt van, Nemzetes úr! azért hoztam elő,	0
   Legyen hozzá kelmed igaz gondviselő,	0
   Apja helyen apja, vezető vezére,	0
   Isten is úgy áldja kigyelmedet érte."	0
   Elmosolyodék az együgyű beszéden	0
   S hányja-veti Miklós a dolgot eszében:	0
   Elvigye-é Bencét? vagy jobb neki otthon	0
   Az eke szarvánál, sose kóborogjon?	0
      De Anikó Bencét egy asztali késsel	0
   Lovagnak üté már három kis ütéssel,	0
   Azután, kitörvén hangos hahotába,	0
   Vonszolta magával a cseléd szobába.	0
   Ott egy avas szekrény minden zege-zugát	0
   Felhányva, előszed holmi viselt ruhát,	0
   Melyeket a bátyja, miután kinőtte,	0
   Régen lehajított már annakelőtte.	0
      Anikó mindaddig lim-lomola közte,	0
   Míg egy egész öltőt válogatott össze,	0
   Od'adá Bencének, ingyen, ajándékba,	0
   S biztatta, tanuljon bele mindjárt, még ma.	0
   Ezalatt aggódó szeme az anyának	0
   Meglátta, hogy őröl fia szívén bánat,	0
   Látta, hogy a jó kedv csak aranyfüst, melyen	0
   Átal-feketéllik gondja nem egy helyen:	0
      Érezte is a bút, mint érzi előre	0
   A seb, ha zivatar készűl az időre,	0
   Vagy mint égi madár, mely pihenést nem lél;	0
   Oh, nincs igazmondóbb anyaszívnél, szemnél!	0
   Vállán göndörödő fürtjét simogatja.	0
   Mi baja? mi lelte? kérdezi, faggatja;	0
   Minden szava színméz: édes fia, lelke,	0
   Galambja, virága: mi baja? mi lelte?	0
      Könnye is egy kérdés az elolvadt szemben.	0
   Csak szomorú hírt vár, hogy alácsöppenjen:	0
   Rezgő szava, képe, test-oda-hajlása;	0
   Mind csupa szív, részvét, bizalom-forrása.	0
   Ezt látva, szívének ő se' parancsolhat,	0
   És, mint olyan érc, mely csak nehezen olvad	0
   Soká tartja magát, de ha olvad, ömlik:	0
   Keserű érzésben Toldi elözönlik.	0
      Odaborúl anyja szerető keblére,	0
   Hajtja fejét élte kettős kútfejére,	0
   Könnyez is; úgy tetszik, zokog is mint gyermek -	0
   Már szégyen, avagy nem, embernyi embernek.	0
   S kezdé panaszolni, a leánnyal hogy járt.	0
   Toldiné a könnyét letörölte mindjárt:	0
   Nem érzi, hiába! ezt az ilyen bajt a,	0
   Ki hamar, vagy régen átalesett rajta;	0
      S monda neheztelve: "Nosza, ne légy gyermek!	0
   Azt tudtam... az ember gondol veszedelmet...	0
   Nem a világ egy lyány, s van lyány a világon:	0
   Terem az szebbnél szebb, mint rózsa az ágon."	0
   Toldi nem ezt várta. Hát baja csak semmi!	0
   Szégyellte, hogy ilyen gyáva tudott lenni:	0
   "Soha nekem! - mondá - ha aranyból lesz is,	0
   Egy se', anyám, egy se! elfeledem ezt is.	0
      Csak én megin' egyszer csatába mehessek,	0
   Kardot kavarintsak, szál-kopiát vessek!	0
   Ha majd körülöttem harcriadó bömböl:	0
   Mint a tavalyi hó, úgy kimegy eszemből."	0
   S mint a zimankós ég ha magát kisirta,	0
   Szele is megfordult, felszakad egy tiszta:	0
   Toldi az anyjának mutat olyan képet -	0
   Hanem épen Bence, az ifjú, belépett.	0
      Kard veri a combját, vállát veri mente	0
   Kinyalva pogányul, csupa kész levente:	0
   Megálla keményen, mint egy mutatófa,	0
   S rövid habozással így eredett szóba:	0
   "Vitézlő nagy uram, szépen megkövetem,	0
   Egy sisakos bajnok, úgy látom idegen,	0
   Odalent a hágcsón kigyelmedet várja,	0
   Hogy vele megvíjon életre halálra."	0
      Toldi legott sejté: "hogyan, a patvarba!"	0
   Felszökik amint van, szalad a pitvarba:	0
   Hát csakugyan ott egy szörnyü vasas vitéz,	0
   Vele a holdfényen viadalt állni kész.	0
   Látta ugyan Miklós, hogy övé a fegyver,	0
   Anikó, a húga, hamiskodik evvel,	0
   Iszonyú láncsáját balja felől tartja,	0
   Villog a jobbjában fényes erős kardja:	0
      De azér' a szemét összerántja vadul,	0
   Felgyűri az ingét, karja kiszabadul,	0
   Rohan üres kézzel: megszalad az ellen,	0
   Hármat lép, elesik a nehéz fegyverben.	0
   "Úgy kell! eben esett! kőszülötte lyánya -"	0
   Kiált odafutván Toldiné, mert szánja;	0
   Fölemeli szépen, tizszer is megkérdve:	0
   Nem fáj-e valahol? könyöke vagy térde?	0
      Baj nincs: de van ebből sok tréfa, nevetség,	0
   Lesz mivel egymás közt eltöltni az estét;	0
   Anikó bátyját is tréfáiba vonta,	0
   Ez azonban, titkolt nevetéssel, monda:	0
   "Nagy pajkos ez a lyány; veszedelmet érez:	0
   Ugyan anyám, mért nem is adod már férjhez?	0
   Vagy nem akad néki az egész Sárréten,	0
   Ki legalább egyszer megverje egy héten?..."	0
      Anikó bátyjára hamisan pillantott,	0
   Felkapta az ágyról a pihenő lantot,	0
   Busa szemöldökét ráncolva keményen,	0
   Tiszta erős hangja így csendüle mélyen:	0
   A mi lyányunk nem eladó,	0
   Büszke, dacos, válogató;	0
      Jobbra balra pillogató,	0
      De a szíve színmutató;	0
         Nem eladó.	0
   Szeme nyájas, szava édes,	0
   Maga tetszős, bár negédes:	0
      Rád tekinthet, mosolyoghat:	0
      De azért, hogy tőrbe foghatd,	0
         Nagyon kétes.	0
   Hej! pünkösdi kis királyné:	0
   Rózsa vagy-e? tulipán-é?	0
      Rózsa vagyok, szúró tüske,	0
      Tulipán-sziv nincs oly büszke,	0
         Mint a lyányé:	0
   Jár utána gazdag, fösvény:	0
   Nagy szerencse! fele köszvény,	0
      Jár szegényes, az nem kényes:	0
      Majd megeszi, olyan - éhes:	0
         Ott az ösvény!	0
   A deák ül könyve mellett,	0
   Úgy bötűzi a szerelmet;	0
      Lám az apród, ha nem űl is,	0
      Százat szeret könyv ne'kűl is:	0
         Odább kelhet!	0
   Özvegy ember csak hitvány bor',	0
   Ecet az, mi azután forr;	0
      Minden zugban síró gyermek:	0
      Dajkát keress, ne szerelmet,	0
         Szegény jámbor.	0
   Hát te páncél? párduc mente?	0
   Van-e benned jó levente?	0
      Jaj, ha volna, beh szeretném!	0
      Ezer közt is szemen-szedném;	0
         Ha lehetne.	0
   Egy van ilyen, az egyetlen,	0
   Messzi tőlem, bár mellettem:	0
      Könnyü nézni, megölelni,	0
      De szeretni, párját lelni	0
         Lehetetlen!	0
   Így ebben az elmult. Így öreg éjfélig	0
   Nyájasan az időt hamar elbeszélik;	0
   Édes övéi közt enyhül Toldi gondja,	0
   Míg a rövid álom Piroskához vonja.	0
      De korán a hajnal ébren leli másnap,	0
   Búcsúzva, Budára ered utazásnak;	0
   Követi sok "áldás", kíséri "szerencse";	0
   Utána poroszkál sárga lován Bence.	0
   Lajos ezenközben, magyarok királya,	0
   Hazaért, s a márvány palotában hála;	0
   Esteli megjöttét anyjának izente,	0
   Fáradt volt, lefekütt, magát kipihente.	0
      De reggel az anyja' termeibe lépett.	0
   Monda Piroskáról neki nyájast, szépet.	0
   Leirta előtte, mint egy irott képet!	0
   Már alig is várja, hogy lássa, Erzsébet.	0
   Hanem arról, ami fiu-szívét nyomta,	0
   Semmit is anyjának a király nem monda,	0
   Sőt rejti pirulva maga önmagátul,	0
   Fátyollal eszében elleplezi hátul.	0
      Az adót ellenben, császár üzenetjét,	0
   Nem titkolja, se azt, hogy' látta követjét?	0
   Látta gyalázattal, fogadta kevélyen:	0
   Mire a királyné megindula mélyen:	0
   "S te nyugszol, amíg ezt meg nem keserűli?	0
   Az én fiam e szót, Károly fia, tűri?	0
   Szemeidben villám haragot sem látok:	0
   Ily sértés... Iszonyú!... Oh átok, oh átok!	0
      Mért nem siketűl már Buda harci zajtul?	0
   Mért nem kacag a dob, trombita nem jajdul?	0
   Egy óra gyalázat - ha ki abban fetreng...	0
   Menj; vissza se jőjj míg hadi zászlód nem leng!"	0
   De csöndes erőben Lajos erre mondja:	0
   "Hiszen ez szívemnek éj- s nappali gondja" -	0
   S távozik anyjától fiui kézcsókkal,	0
   Ki soká jár-kel még elharapott szókkal.	0
      Meg-meg is áll, bársony padlóját döbbenti -	0
   Míg a szokott órát asszonya jelenti:	0
   Akkor imádkozva borul egy fülkébe	0
   S egyszerre buzgóvá esik alá képe.	0
   Király pedig otthonn beparancsolá most	0
   Maga fő-deákját, Küküllei Jánost,	0
   Erre lévén a nagy leveles-tár bízva,	0
   Hol az ország minden dolga le van írva:	0
      És monda: "Se nappal ne nyugodj' sem éjjel,	0
   Hányd az egész tárat nekem össze, szélyel:	0
   Vajon e szép ország - kiderűl-e onnat -	0
   Hogy adózott volna más birodalomnak?"	0
   Erre csudálkozva János pap elámul:	0
   "Felséged e munkát rendeli tréfául,	0
   Hiszen maga tudja, jobban akár nálam:	0
   Holtig keresem bár, még úgy se' találom."	0
      De Lajos nem tréfált, és komolyan szóla:	0
   "Készíts nekem írást, bizonyosat róla.	0
   Eleitől kezdvén a fizetés dolgát:	0
   Hamikor ez ország, vagy más neki, szolgált."	0
   Rendeli; egyszersmind parancsa kiméne:	0
   Országa huszonnégy legidősebb véne	0
   Budára begyűljön egy bizonyos napra:	0
   Tisztelve megőszült fiak éltes apja,	0
      Olyan, ki magas fő hivatalban forgott,	0
   Nemes is, méltó is, érti is a dolgot	0
   Nádor vala, tárnok, avagy országbíró,	0
   Vagy egyéb méltóság érdemivel bíró.	0
   János egész tárát teszi mindjár' tűvé,	0
   Könyveit, írásit napokig betűzé;	0
   Sok vala: átok s bűn nem ereszté még meg:	0
   Tanúi öröklött régi dicsőségnek.	0
      Olykor mosolyodva tola egyet félre,	0
   Egy-egy ének volt az, ama hét vezérre:	0
   Bulcsú, Lehel, Taksony riadó csatái;	0
   Béla, Dicső,^[2] László: magyarok királyi.	0
   Mikor aztán eljött az a bizonyos nap,	0
   Mikor az irással készen leve a pap,	0
   Mikor a huszonnégy öreg is felgyűle:	0
   Tanácsot, az ország nagyjaival, űle.	0
      Király a követnek először is intett:	0
   Mondja el, a császár vele hogy bánt, mint tett?	0
   Bertalan elmondá, (kihagyva belőle	0
   Lajos anyját - így volt meghagyva előre).	0
   S mint, ha sötét felhők gyülekeztek zordul,	0
   Lassan elébb egyik vagy a másik mordul,	0
   Azután a villám szeme itt-ott rebben,	0
   Majd a tüzet, dörgést szaporázzák többen;	0
      Egyszer összeszakad a nappal, az éjjel;	0
   Ég s föld; zagyva sötét a vakitó fénnyel;	0
   Szél harsog, eső zúg; s mind e kevert hangnak	0
   Tetején a villám ördöge sikkangat:	0
   Úgy, komoran gyűltek, bal hír szele hajtván;	0
   Komoran csüggének Bertalan úr ajkán;	0
   Moraj, izgás támad; szem villog; az elme	0
   Nem hiszi, és még vár több hihetetlenre;	0
      Mikor aztán nincs több: egyszerre riadnak;	0
   Kitör a düh: felforr könnye gyalázatnak;	0
   Csörög a kard, s villan; kiki mind felkölt, és	0
   "Bosszu! bosszu!" "Harc! harc" vijjong az üvöltés.	0
   Lajos a zajt csendre intette kezével,	0
   Elkésve ha rikkant még azután némely,	0
   Megszégyelli magát az is, a szót félen	0
   Harapva, lehúzza, süti fejét mélyen.	0
      Akkor Lajos így szólt: "Híveim! én értem	0
   E zajból, mire kész haragotok értem:	0
   De tanácsba gyűltünk, nem időtlen zajra -	0
   Olvasd, pap, az írást, hogy kiki meghallja."	0
   S inte Küküllőnek keresztül a vállán.	0
   Nagy hangon az olvas, háta mögött állván:	0
   "Mi Lajos - így kezdé - Magyarok királya,	0
   Levelünk rendében, bizonyos tudtára	0
      Adjuk egyetemben, kit e dolog illet,	0
   Közel úgy, mint távol lakozóknak innet,	0
   Bármi nemen, renden és karba' levőnek	0
   Valaki mostan él, s kik ezután jőnek.	0
   "Károly cseh király és birodalmi császár,	0
   Elbízva magát, hogy e hatalom rászállt,	0
   Merészele minket alatta-valónak	0
   Mondani, és nevét említni adónak.	0
      Mi azért elvégzők, hogy utána járunk,	0
   Felhányattuk egész leveles nagy tárunk:	0
   De sem ez az ország, sem - régi királyi;	0
   Soha nem voltak más' fizető szolgái.	0
   "Ellenben örökké nevezetes hírrel	0
   Ragyog amaz ősünk s híre eget ér fel,	0
   Kinek ostora két birodalmon zúgott,	0
   Adót neki önte Napkelet és Nyúgot.	0
      Ennek örökségét mikor elfoglalta	0
   A Hét-magyar, azt is mindenki uralta:	0
   Említsük-e Árpád fejedelmet? Zsoltot?	0
   Taksony avagy Dicső fizettek-e zsoldot?	0
   "Sőt érezte bizony két birodalomnak	0
   Veséje, hatalmát Vérbulcsu-, Botondnak;	0
   Hallotta remegve Lehel ádáz kürtjét,	0
   S ontá lábaihoz aranyát ezüstjét.	0
      Kérdje meg a császár, kik előtte régen	0
   Ültek - Lajos, Konrád - birodalmi széken;	0
   Maga Henrik, Ottó árnyéki felelnek,	0
   Győzve is irtódzván nevére Lehelnek.	0
   "De szilaj erőszak idejét ám hagyjuk,	0
   Nem vala Istennél igaz áldozatjuk:	0
   Hanem István, István, magyarok szent őse,	0
   Nem volt-e hatalmas, maga-ura ő se?...	0
      Hadaiban félték, s midőn köte békét,	0
   Tisztelve keresték jobbja szövetségét,	0
   Amaz áldott jobbét, mely koronát szerzett	0
   S mely, mint birodalma, rohadást nem szenved.	0
   "Igaz ugyan, pártos napjain a honnak	0
   Kiveték a hálót, amelyet rég fonnak,	0
   De bevonák ismét idegen császárok:	0
   Gyalázat, nem egyéb, szálla bizony rájok.	0
      Péter is, az első, megfizeté drágán;	0
   Szeme tündér fényén, és élte világán;	0
   Salamon is, aki árúba vetette	0
   Maga szép országát: lakola érette.	0
   "Nem szolgált a magyar soha még hűbért is,	0
   Ha csak egy kopját is, de csak egy fillért is;	0
   Királyait önnön hatalomból kente	0
   Mióta király lőn amaz első szente.	0
      Imhol, Károly atyánk esete nem régi:	0
   Csupa egy szóért majd megrendüle széki:	0
   Maga ő sem kellett, 'a pápa kezéből',	0
   De kellett szabadon, magyarok szivéből.	0
   "Mi tehát - így végzé - ennek igazára,	0
   Hadd tudja meg a cseh magahitt császára,	0
   S megtudja jelenben vagy sok idő telve,	0
   Körül a világnak minden fejedelme:	0
      Adtuk Budavárott levelünk, négy héttel	0
   Pünkösd napja után, királyi pecséttel,	0
   Hogy az Üdvösségtől, ezeren kezdendő	0
   Háromszáznegyvenhét vala az esztendő." -	0
   Ekképen az írás, magyarul, s deákul,	0
   Megvala szép rendben: tanubizonyságul	0
   Hogy Lajos a békét igaz okért bontja;	0
   "Helyes! helyes!" "Úgy van!" kiki tűzzel mondja	0
      Ez nem elég: most az élő tanuk jőnek,	0
   Ritka jelensége a huszonnégy főnek,	0
   Hattyu fehér haj mind, vagy letarolt üstök:	0
   Kiket, imádkozván, meghitel egy püspök.	0
   "Isten úgy segéljen s végnapodon fia	0
   Előtt úgy támadjon melletted Mária;	0
   Úgy szóljanak érted Isten minden szenti;	0
   Magul-magod úgy ne szakadjon s vesszen ki:	0
      Isten színét úgy lásd; föld úgy ki ne vessen:	0
   Amaz örök pokol úgy el ne temessen;	0
   Úgy szörnyü halállal lelked meg ne haljon:	0
   Amint igazat szólsz nekem: arról, vajjon?"	0
   Itt azután kérdést János teve sorra;	0
   Feleltek a rezgő szavu vének arra,	0
   De megerősíté hangját, kiki mostan,	0
   Hogy az igazsághoz méltóbb legyen a hang.	0
      - "Tudja-e a tanu?" Nem tudja! nem, egy se,	0
   Hogy a magyar lett vón' bárki hűbéresse;	0
   - "Tudja-e a tanú?" Mind tudja bizonnyal,	0
   Hogy semmi köze nincs a birodalommal.	0
   Erre megint ötven nemes úr felálla,	0
   Ott, a feszületre, kész hitet ajánla,	0
   Üdvöt kárhozatot fejeikre vévén:	0
   Hogy igazán eskütt ez a huszonnégy vén.	0
      Mind e bizonyságot írásba szerezték;	0
   Azután szép renddel a tanácsot kezdék,	0
   Komolyan és bölcsen végezve iránta,	0
   Ahogy a tárgy, a hely, a személy kivánta.	0
   S abba' maradtak, hogy oda fel Trencsénhez,	0
   Mint legközelebb a Morva határszélhez,	0
   Vértanu szent Lőrinc napra hadat járnak,	0
   Ellene indulván cseh király császárnak.	0
      Ezzel odahagyva fejedelmök házát,	0
   Hordják szélyel a hír dagadó kovászát,	0
   Megkél az egész hon nagy haragos harccal,	0
   S vérben lemosandó nemzeti kudarccal.	0
   Toldi is őrt állván aznap ura mellett,	0
   Nagy mérges kelevény szívére szökellett,	0
   Alig-alig fojtá dühe kitörését,	0
   Tömve, repedt várként, indulati rését.	0
      Győzte magát mégis. De mikor elmentek,	0
   Fel a király elsőbb, és szélyel a rendek:	0
   Toldi nem állhatta, s követve királyát	0
   Megereszté a szó s türelem zabláját.	0
   "Megyek én; hadd menjek! nincsen maradásom:	0
   Éhezi a szemem, hogy cseh ebet lásson,	0
   Holtra tudom nézni, hadd legelem őket!	0
   Hamar a zsengéjét! nekem az elsőket!	0
      Én fussak előre, csatázni, bitangra;	0
   Én legyek a vészkürt, a trombita hangja;	0
   Leszek én tűz, sáska, istennyila, hóhér -	0
   Követem Felséged a goromba szóér'."	0
   Csöndesen a király megszólala: "Miklós!"	0
   És mint paripát mely bokros avagy csiklós,	0
   Várta hogy a vérhab telijét elfújja;	0
   Szünet után: "Miklós!" monda neki újra.	0
      Toldi, nevét hallván (nem tudja mi végett):	0
   "Parancsoljon uram - felelé - Felséged!"	0
   Úgy csillapult vére lefelé azonban,	0
   Mint az örök csepp húll nagy üres barlangban.	0
   "Toldi fiam, kezdé a király harmadszor,	0
   "Tudom én, ember vagy ahol ember harcol;	0
   De ha egész harcot egyedül kén' állnod:	0
   Meg tudnád-e, felelj, védeni királyod?"	0
      Miklós bizonyítá: száz élte ha volna,	0
   Százszor a királyért örömest meghalna.	0
   "Nem a halált kérdem, az utolsó bérünk",	0
   Monda Lajos "azzal ne siess: ráérünk.	0
   "De ha, teszem, volnánk nagy veszedelembe	0
   Csak te meg én, haddal körülállva, szembe'	0
   Vagy lesbe kerülnénk, vagy rabul esném én,	0
   Idegen országban, te szabadon lévén:	0
      Bíznál-e, fiam, hogy magad' is kivágod,	0
   S kettőnk erejével menekűl királyod,	0
   Legalább míg jőne aki segélyt hozzon?" -	0
   Hallgata egykissé; s mond a lovag: "Bízom."	0
   "Úgy hát, legyen e szó - mintha nem is élnél;	0
   Többet is erről majd hallani Trencsénnél.	0
   Addig, ha dolog kell, adok azt is: nyergelj,	0
   Ott a Szilágy, a Nyír, Máramaros, Erdely:	0
      Szedj hadat, önkéntest, a király zsoldjába,	0
   Válassz a legények színébe' javába',	0
   Eregesd falkánként trencséni vidékre,	0
   Magad is, Lőrinckor, odajöhetsz végre."	0
   Toldi sisakhoz kap hirtelen e szóra,	0
   Megvakarná fejét ha nem acél volna;	0
   Szeretne bizony már csehet ölni, enni:	0
   De király parancsa: azaz így kell lenni.	0
      Biztatja különben fejedelme titka,	0
   Táplálja előre harci kaland; ritka;	0
   S legalább, mig felhajt hét vármegye népét,	0
   Rozgonyi Piroskát elfeledi végkép.	0
   ^[1] Ilosvai nyomán Bihar megyei, ma már nem létező helységet értek	0
   alatta, melyhez közel Told puszta ma is viseli nevét. (Lásd	0
   Miskolczy Károly akadémiai értekezését: kivonatosan Budapesti	0
   Szemle 1869. évi X. k.) A nógrádiak Toldija más lehet, az	0
   Mátyás korában élt. A. J.	0
   ^[2] Dicső: Geicha (Geiza) Gyicső. Mertem e szabadságot venni versben,	0
   midőn prózaírók és gyanítják, hogy a Geicha nevében Gyicső:	0
   Dicső lappang. A. J.	0
Negyedik ének	0
      ,Meghigyétek ti ezt tizenegy királyok!	0
      Agyatokban rontom arany koronátok,	0
      Uratokat Lajost ha jól nem szolgáljátok'	0
      Ilosvai	0
   Költözik az ország Trencsénhez azonban,	0
   Virága, vitéze útra kel, uton van;	0
   Megereszt minden vár, minden megye, város:	0
   Bajnoka bokrétás, csikaja csótáros.	0
      Fogadó lett háza, minden üdősb vénnek:	0
   Foly a bor egész nap, a lakoma, ének;	0
   Csapat este-reggel a csapatot váltja,	0
   Hírt hall, üzen tőlök, biztatja, megáldja.	0
   Költözik elvégre Lajos is Budárul,	0
   Hajnalban az udvar kapuja feltárul,	0
   Nagy szekerek, hintók szakadatlan mennek,	0
   Estve nem, éjfél ha, veti végét ennek.	0
      Bámul az egész nép: soha ennyi pompa!	0
   Indul koronázni? vagy lakodalomba?	0
   Soha ily készűlet; málha, cseléd ennyi!	0
   Hadba nem igy szokott Lajos király menni.	0
   Aranyos hintónak se szeri se száma,	0
   Húzza hat egy-szín ló, ragyog a szerszáma,	0
   Rákva olasz néppel merevűl, bak, csatló,	0
   Kocsist (olasz az is) hármat ural hat ló.	0
      Minden kocsi élén, mint valamely dőre,	0
   Gém-lábú süheder kengyelt fut előre;	0
   Tarka harizsnyás báb - tetején nagy toll van -	0
   Az inas; magyartól ki se' telnék ollyan.	0
   Hát vezeték-lónak mily hossza lesétál!	0
   Szügyét veri cafrang, combját veri csótár,	0
   Liliomnak, strucnak vagyon ottan bőve,	0
   Forgóba szoritva, vagy ezüsttel szőve;	0
      Némely ki se' látszik fényes acél meztül,	0
   Lánc-szem takaróján sok ezer nap rezdül	0
   Mint a habon, melyet szél riogat hegynek;	0
   Két-három inas tesz szolgálatot egynek.	0
   Málhás szekerektől csörömpöl az utca,	0
   Festve azon is mind a király nagy strucca,	0
   Megrakva - ki tudja? eleséggel, borral,	0
   Többet alig visznek egy egész táborral.	0
      Hét ló van előre; kettő, kettő, három;	0
   Kocsis a gyeplőnél, kocsis minden páron;	0
   Lerakó, felrakó, tengely-emelintő:	0
   Tán kiabálni is kell oda léhűtő!	0
   Maga Lajos király indul ebéd tájon,	0
   Nem oly puha vitéz, hogy kocsiba szálljon,	0
   Holdas arany-pejjét lejtve kocogtatja;	0
   Utána kevés, de ragyogó csapatja.	0
      Levelét némelynap megírta előre,	0
   Viszi gyors száguldó, viszi nyakra-főre,	0
   Ravaszúl ezt irta cseh király császárnak,^[1]	0
   Sorai azóta Prága fele járnak.	0
   "Vettem, édes bátya, nyájas üzeneted,	0
   Mellyel szeretetből szemeimre veted,	0
   Hogy noha szomszéd is, ifiabb is nálad,	0
   Még látogatásra be se' néztem nálad.	0
      Így mondá követem. Igaz is, megvallom,	0
   Magam is egy kissé nehezen átallom:	0
   De a fiatal vér... s fejedelmi gondok...	0
   Elegendő mentség; egyebet nem mondok.	0
   "Most, hadaim vévén Trencsin alatt szemre,	0
   Látogatást tenni esik ott kezemre,	0
   Közel a határszél, egy iramat Prága,	0
   Ha szabad járásom lenne az országba'.	0
      Küldj hit alatt erről levelet pecséttel;	0
   Nem megyek én haddal, csak udvari néppel	0
   S ami ajándékot viszek innen terhül;	0
   De fogadd: hogy senki hajszála se' görbül."	0
   Melyet elolvasván háromszor is a cseh,	0
   Soha el nem tudta gondolni, hogy' értse;	0
   Hogy valami fortély, azt érzi, gyanítja,	0
   De sehol nem leli merre van a nyitja.	0
      Követi Lajosnak üzenetét szebben	0
   Adták volna elé? - nincs lehető ebben:	0
   Hisz' azok itt is már pattogni merének,	0
   Otthon dicsekedve még többet beszélnek.	0
   "Párbajon - úgy mondák - életre, halálra,	0
   Kiállani készek, bizonyos órára,	0
   Velem, a császárral!... vagy akit a rendek	0
   Közül a képemben arra jelölendek;	0
      Vérrel az özvegyről e nevet lemossák,	0
   Addig is orcátlan, agyafúrt hazugság -	0
   Így!... Haza kergettem. De Lajos ekképen	0
   Nem is irhat ám most... hanem ha féltében.	0
   "Félni - lehet az is; de nem úgy mutatja,	0
   Hallom is, irja is, hova gyűl csapatja:	0
   Kire gyűlne ottan?... S én, ami cseh népe	0
   Van a cseh királynak, elküldtem elébe:	0
      De mi az?... a főrend lágymelegen buzdul,	0
   És a birodalom csigalábon mozdul:	0
   Netalán csúffá tesz Lajos addig, tartok...	0
   Heh! gyűlésbe; urak! lássam mit akartok."	0
   Monda, nagyot szökvén az utóbbi szóval;	0
   S miután Prágába, a hét választóval;	0
   Már a fejedelmek be valának gyűlve:	0
   Rendeli, a tanács nyomon összeűlne.	0
      Össze is űlt: három fejedelmi érsek,	0
   Vele négy választó; ezt nevezem hétnek;	0
   Tizenegy mindössze, papi és világi,	0
   Ennyire a császár maga pótolá ki.	0
   S kezdi sötét színbe ecsetelni Károly:	0
   Micsoda felhő kél a magyar határrol,	0
   De nyilak felhője, kopiák villáma,	0
   Csorda szilaj vadnép számnélküli száma,	0
      Ki se istent nem néz, se emberi törvényt,	0
   Csecsemőt anyjából kihasít gyönyörként:	0
   "Jusson eszetekbe Attila és Dzsingis:	0
   Uraim, ha késtek, oda jutunk mink is!"	0
   Nem lepte ijedség a többiek arcát,	0
   Ismerve Lajosnak lovagias harcát.	0
   De felállott egy, a Rajnai választó.	0
   S monda: "Uram császár! a veszély borzasztó:	0
      De hogyan segítsünk, mi, kiket elnyomnak,	0
   Kik támaszi volnánk a birodalomnak?!	0
   Legyünk fejedelmek, ne koronás árnyék:	0
   Úgy birodalmodra arany idő vár még."	0
   "Helyes! azt akarjuk!" az egész rádörgi,	0
   S folytatja nevökben ime Brandenburgi:	0
   "Legyen, azt kivánjuk, a fejedelemség,	0
   Mint maga a császár, sérthetetlen fenség;	0
      Pénzt verjen, zsidó-bért, vámot, adót szedjen,	0
   Pénzér' szabadalmát, jogot ő engedjen;	0
   Pöreit császárhoz föl ne vigye senki;	0
   S firól-fira szálljon e hatalom rendi!"	0
   "Jó, jó!... adok írást - Károly emígy szóla -	0
   Akár Arany bullát, ha időm lesz, róla:	0
   De most, riadalmán ily szörnyü veszélynek,	0
   Mi helye, mi sorja efféle beszédnek!	0
      Hadait Fönségtek bizony inkább hozza,	0
   Repülő parancsit küldje hamar, ossza,	0
   Seregét indítsa, ne lovon, de szárnyon:	0
   Hogy a birodalom gonoszúl ne járjon?"	0
   Fogadák is tél-tul. Ekkor, a levélnek	0
   Alatta mi lappang? róla mit itélnek?	0
   Kérdezi a császár, - mi lesz foganatja,	0
   Ha a szabadjárást ő hitre megadja?	0
      Nagy kő vala ez most mely közibük dőle,	0
   Beszédök folyama ágra szakadt tőle,	0
   De kerülő úton összesimult egyben:	0
   Hogy semmi veszélytől nincs félni ok ebben.	0
   - Hátha meg is békül - már szinte könyörgi -	0
   Minek ide aztán hadainkat törni? -	0
   Idézve jelent meg - fel marad ez róva -	0
   Ő hoz ajándékot - mi vesszük adóba -	0
      "No! - az ajándékban sose láttam rosszat,	0
   Szól Károly, - amily dús, keveset nem hozhat:	0
   Hadd jöjjön! igyekszünk cselt hányni a cselnek,	0
   S miénk az erőszak, ha fölingerelnek."	0
   Alázatosan egy fejedelmi érsek	0
   Monda: "Uram császár! nehogy olyat értsek:	0
   Hogy, ha magát foglyul kezeidbe adja,	0
   Felséged a hűbért vele megiratja."	0
      "Nem, atyám!" mond Károly - s hunyorogva intett -	0
   "Eszembe se ötlik, ha te nem érinted;	0
   De köszönöm a szót, s ha egyéb nem használ...	0
   A többire nézve... úgy-e feloldoznál?"	0
   Nem felel az érsek; szeme alig nyitva,	0
   Forgatja hüvelykét, mintha gombolyítna,	0
   Immár a tanács is eloszlani készül,	0
   Menet íly szók esvén e mai végzésrül:	0
      "Adsz Te hadat? én nem, Fönséges barátom,	0
   Míg az arany bulla betüjét nem látom."	0
   Nincs is egyéb válasz az ilyen kérdésre:	0
   "Én nem adok: hát Te?" "Én sem adok; én se."	0
   Mire Lajos király odaért Trencsénhez,	0
   Császár feleletjét már vette kezéhez:	0
   Maga, népe bátran jöhet-mehet, irja;	0
   Vendégül az "édes öccse urát" hívja.	0
      Mindjárt is a várban, mihelyest megszálla,	0
   Titkos haditanács gyülekezett nála,	0
   Benső, bizodalmas nagy urak, vitézek,	0
   Kiket a tollamra dicsekedve vészek:	0
   Négy Laczfiak: Endre, Mike, Mihál, István;	0
   Kettő Hédervári: Kont, a nádorispán	0
   S Lőrinc az idősebb: nagy Garai, Bebék,	0
   István, György, - s Druget, a legeleit tevék.	0
      Jó Lőkös Bertalan Péterfi Tamással,	0
   Giléti, Szudár György ültenek egymással;	0
   Szécsi van egy, Miklós; Kanizsai Lőrinc: -	0
   Te pedig, jó Toldi, a kilincset-őrizd!	0
   Monda Lajos: "Már én, uraim, vitézek!	0
   Prágában a császár szeme közé nézek.	0
   Hívat, idéz, bosszant, csúffá akar tenni:	0
   Szégyen volna nekem oda el nem menni."	0
      Az urak rádörgék közül-akarattal:	0
   "Igen uram, Prágát mi bevesszük haddal!"	0
   "Nem úgy!" - a király mond - "hiszen az nem virtus:	0
   Másféle kalandnak terem ott a mirtus."	0
   Akkor előadta levelét s a választ,	0
   Meg, hogy Prága alá sereget nem fáraszt,	0
   Valamíg császárral maga nem áll szemben:	0
   Vér se foly, és meglesz - vagyon oly hiszemben.	0
      Elszörnyedve mostan az urak legbátra,	0
   Csak Toldi veté a kacagány-bőrt hátra,	0
   Fölemelte öklét s hármat előlépvén	0
   Beleszól: "Mit féltek? én leszek ott, én, én!"	0
   Toldi sem űzvén el az urak félelmét,	0
   Jobban kifejezte Lajos egész tervét:	0
   Hogy' akar bémenni, micsoda pompával,	0
   Társzekerek, hintók, inasok számával;	0
      Minden inas, csatlós, pecérje, lovásza,	0
   Kocsi-, szekérhajtó, - igrice, solymásza,	0
   Palotás, pohárnok, kamarás, asztalnok:	0
   Lészen, olasz bőrben, egy-egy magyar bajnok.	0
   Málhát visz ajándék ürügyén roppantat, -	0
   Gúnyszót a királyra hisz' Prága sem mondhat,	0
   Hogy üresen jár, mint valamely kóborgó:	0
   Kell sok edény, szekrény, göngyöleg és hordó.	0
      Ezeket ha réven, ha eresztik vámon	0
   (Császár ajándéka: nem veszik azt számon):	0
   Fegyver is, amennyi oda kell, bejuthat; -	0
   Szerencse továbbá jelöl aztán útat.	0
   Tetszősb vala már így a fiataljának,	0
   Ingerli vad íze a szilaj tréfának;	0
   De aki idősebb, egyre fejét rázza,	0
   S Hédervári Lajost ekkép zabolázza:	0
      "Megkövetem szépen: tudja-e Felséged,	0
   Hogy a cseh király hítt vala, mint vendéget;	0
   S ha Te alattomban így ellene törnél...	0
   Árulás ez, uram, a magyar embernél!"	0
   "Tudom, apám!" szólt ő, - szeme lángot vetve -	0
   "Ne tanítson engem senki becsűletre!	0
   Tudom azt, és többet: követem meghozta:	0
   El akarnak fogni, áruló a gazda:	0
      Ott leszek! ám fogjon! Bírkozom egy csehvel,	0
   Kardra, ha kell, mindig; de ha cselt sző, csellel!	0
   Tudom én!... s magukkal etetem meg főztök:	0
   Koronázott kémem űl nekem ő köztök."	0
   Tapsola rá Toldi, az urak is többen, -	0
   Fejöket a vének lesüték féltökben,	0
   Most látják, hova megy: bizonyos veszélynek	0
   De tanáccsal jobban ingerleni félnek.	0
      Daliáit - kérik - jól megválogassa,	0
   Maga Toldi légyen a király inassa,	0
   Soha szent személyét ne bocsássa tágon:	0
   Felel érte mind ez, mind a másvilágon.	0
   "Csak ide kell bizni! ide rám kell hagyni!	0
   Itt ez a nagy kővár: én is leszek annyi -	0
   Több leszek: a vár is, meg az őrség benne"	0
   Mond Toldi - "a volna csuda, ha baj lenne!"	0
      Ezután a névsort válogaták össze:	0
   Ki legyen olasznak, hány legyen öltözve?	0
   Ki meg a kiséret? ez is a javábol:	0
   S micsoda mozgással segítsen a tábor?	0
   Ottan Apor-Laczfit mind az egész hadnak	0
   Javalák, az Endrét, országos hadnagynak	0
   S nevezé a király maga személyébe',	0
   Útasitásúl ím ezt szabva elébe:	0
      Két nap egérútat a királynak adjon,	0
   Hogy Prága felé az jó messzi haladjon:	0
   Azután törjön bé egyenest Morvába,	0
   S azt nézze: mely úton legközelebb Prága?	0
   Igy az egész tervet (de nem ennyi szóra)	0
   Hajnal hasadásig szedik ott apróra:	0
   Hogy, mint legyen... ez s az... ha igy, ha úgy üt ki;	0
   Meglátjuk a sorján, minek irjam itt ki.	0
      Teszik az indulást holnapi éjjelre:	0
   Akkor a leventék gyűljenek egy helyre,	0
   Hol az olasz gúnyát kiki majd felölti.	0
   Levelét azonban a király szétküldi.	0
   A budait mondom: miszerént tudhassák	0
   A római pápa s többi hatalmasság,	0
   Hogy Lajos a békét milyen okért bontja;	0
   Követ viszi szélyel, szóval is elmondja:	0
      Másnap egész estig a daliák lelkét;	0
   Erejét, virgoncát szemen kiszemelték;	0
   Kész vala mind rögtön, s alkonyodás tájba'	0
   Öltözni begyűltek a nagy palotába.	0
   Nem esett ám könnyen olasz öltőt venni;	0
   Csat, pecek és fűző, kapocs - ajaj! mennyi;	0
   Ki elől, ki hátul hányféle hasíték!...	0
   A király szolgái végre kisegíték.	0
      Egymásra nevettek a bajnokok aztán,	0
   Hol erre, hol arra újjal mutogatván;	0
   Maga Toldi, ámbár szíve zokog jajtól,	0
   Nem óhatta magát egy szörnyű kacajtól.	0
   Végig nézve magán: "terem-uccse" mondja,	0
   "Megijed az ember, meztelen a combja;	0
   Se neszi se hangja léptiben a nyomnak;	0
   Macskának való e ruha, vagy asszonynak."	0
      S összeüti sarkát, szár-élire csattant:	0
   Sarkantyu se csördült, harizsnya se csattant;	0
   "Ne bomolj!" kacagtak a többi vitézek	0
   De még másnap is ám, ha Toldira néztek.	0
   Másnap ebéd tájon Karpat hegyek ormát	0
   A falka eléré s látta zabos Morvát;	0
   Iszonyú hűhóval a szoroson mennek,	0
   Mint málhavivői nagy fejedelemnek;	0
      Kocsis az ostorral pattogat és kongat,	0
   Ki elől, ki hátul csatorál, kurjongat;	0
   Mennek, elakadnak, összecsoportoznak:	0
   Csupa rendetlenség ami rendet hoznak.	0
   Mindez azért történt, hogy hallja meg a cseh,	0
   S király jövetelét, ha van őr, jelentse;	0
   Volt is, ugyan volt ám! sok is a dicsőség!	0
   Ott várta Lajost már a tisztelet-őrség -	0
      Legalább négyannyi mint a király népe;	0
   Telik a hintóknak utána, elébe,	0
   Marad oldalvást is ragyogó láncsákkal;	0
   Megelégedtek vón' fele barátsággal.	0
   Titkon a magyar most egymásra tekinget:	0
   Viselnek alul mind sodros acél inget,	0
   S fegyverre mi volna szekerekről kapni?	0
   Ennyi csehnek ott-helyt zöld fűbe harapni?	0
      Toldi, hogy a Felség akaratját értse,	0
   Odasúg; de az mond: "nem! a világért se!	0
   Megtiltom! a szót is, nemhogy az ily harcot;	0
   Mutasson előttök kiki nyájas arcot."	0
   Így hát azon egy nap haladának békén,	0
   Keveset ád a cseh olaszos vendégén:	0
   Látja, mi had sincsen, csak udvari renyhe,	0
   Valami szorosan rájok mit ügyelne.	0
      Kezdtek mutogatni, inteni távolról,	0
   Kocsis a szekérről, cseh vitéz a lóról,	0
   Mint az, ki a nyelvet nem érti; való is:	0
   Mind olasz a csehnek még a magyar szó is.	0
   De kivált az olyan szekereket dongják,	0
   Honnét kihasalnak borral tele dongák,	0
   Mert ez ital Károly cseh hegyein ritka,	0
   Termeszte idővel, most még csupán itta^[2]	0
      De azért a csehek, mi van abban, tudták,	0
   Nyujtogaták is rá a nagy ádámcsutkát;	0
   A magyar ellenben rázta fejét: nem! nem!	0
   Szomjukat ingerlé folytonosan e "nem".	0
   Végre a királynál a magyar leventék,	0
   Mit mível a borra a cseh, bejelenték:	0
   "Jól van! igen jól van! nem kell nekik adni,	0
   Hanem egyet szépen velök ellopatni."	0
      Mindjárt is, etetni mihelyest kifogtak,	0
   Álomra ledőlvén, ügyesen hortyogtak,	0
   Egy öreg hordóval a csehet ellesve:	0
   No hisz' elég is lesz nekik az ma estve!	0
   Másnap is úgy történt, harmadikon szinte,	0
   S mindennap. Sose volt ilyen útjok mint e:	0
   Lajossal ez a had elmenne világra; -	0
   Hanem immár itt van tornyos erős Prága.	0
      Őrség a kapuban váltakozik újjal,	0
   A régi dicsekszik, mutogat is ujjal -	0
   S elmondja, kit úton-útfélen találhat:	0
   Mily drága dolog e mostani szolgálat.	0
   Mint egy csillagos ég, Lajos ott beméne,	0
   Urai, szolgái, sok hintaja, méne;	0
   Álommal ez a fény, e pompa határos,	0
   Csupa nyitott szem, száj mind az egész város.	0
      Vala ott császárnak szép nagy palotája,	0
   Odaszállt Prágában magyarok királya,	0
   Mivel maga Károly fent lakik a várban	0
   Szellősb neki ott fenn, kellemesebb nyárban.	0
   Parancsot a császár, s ada engedelmet,	0
   Fogadni Lajost úgy; mint nagy fejedelmet,	0
   Hogy mi hadat sem hoz, eleve is hallván,	0
   S az ajándék hírét maga megsokallván.	0
      Mérföldnyire immár a harangok zúgtak,	0
   Lobogó zászlóktul lombosok az útak;	0
   A prágai érsek szót-szólva fogadja,	0
   A város, a céhek, a helyőrség nagyja.	0
   Kiket illendően elfogadott, s mára	0
   Szólit Lajos egy kis esti lakomára.	0
   Sürögnek azonnal tisztjei, szakácsi,	0
   Versengve a nappal ragyogó bográcsi;	0
      Arany-ezüst tálak, evő-ivó szerszám,	0
   A társzekerekből, nem száz, de ezer szám,	0
   S ínyre való minden drága készületnek	0
   A java - burokból onnan kiszületnek.	0
   Kapuzárás elmult: börtön erős Prága;	0
   Benne Lajos király, mint egy kalickába;	0
   De azért vígan van - mire is gondolna! -	0
   Mintha eszem-iszom, puha ember volna.	0
      Császárnak azonban ezt is bejelenték,	0
   Miben leli kedvét a fiatal vendég,	0
   Hogy' kivan és múlat prágai urakkal:	0
   S követét küldé rá izenő szavakkal:	0
   Hallja, megérté, hogy magyarok királya,	0
   Mint már szófogadó fia és szolgája;	0
   Helytállani jött a birodalmi széken,	0
   Adaját is hozva, mellyel adós régen,	0
      Idején hát holnap, ha meglátogatja;	0
   Császár a Hradsinban kegyesen fogadja,	0
   Mint hűbérfizető fejedelmet illik -	0
   Vagy Prága előtte soha meg nem nyílik.	0
   Míg a lakomán ezt a követ elmondta,	0
   Lajos; foga gyöngyét ajakába nyomta;	0
   "Jól van; igyál hát rá!... bort adjatok ennek!	0
   Hisz' nem azért jöttem, hogy meg ne jelenjek."	0
      Toldi a markába nyom egy arany kelyhet,	0
   Nem birta, nehéz volt, úgy tartani kellett,	0
   De azér' meghúzta, tetszett a jámbornak,	0
   S "brr!" mondá ki nevét magyarúl a bornak.	0
   Jó; a követ elment. De nem is ment több cseh	0
   Akkor egész éjjel haza onnan egy se':	0
   Magyarok a tisztes cseheket leitták	0
   Amint poharazva sarokba szoríták.	0
      Magok úgy ittak, hogy baja egynek sem lett,	0
   De azért mind részeg a cseh barát mellett	0
   Ki józanon addig nevette, kacagta	0
   A magyart, míg elnyúlt, padon vagy alatta.	0
   Kivűl is azonban furcsa dolog történt:	0
   Úgy volt kicsinálva, s úgy fordula önként	0
   Sorral a nagy hordók prágai piarcon	0
   Álltak szekerestül, mint ágyuk a harcon.	0
      Bámulta özön nép: szerencse, ha látták,	0
   Legtöbbje bizony csak szomszédai hátát, -	0
   De a mulatságra mégse' panaszkodtak;	0
   Azután egyenkint haza álmosodtak.	0
   Ám a vitézlő rend, aki kivált egyszer'	0
   Nyelvét belemártá, nem érte meg ezzel:	0
   Legelébb is jöttek a reggeli őrök,	0
   Atyjafiát a bor kívánta belőlök.	0
      Mint legyek az édest, virágot a lepkék,	0
   Hessentve, riasztva, tömegesben lepték,	0
   S pajtáskodva, ki, hogy': kacsintva, jelekkel,	0
   Tudtul adák nyilván, hogy már bizom' e kell!	0
   Tette magát, adna az olasz, de nem mer,	0
   Míg a palotából utasítást nem nyer,	0
   De nyomon bekülde némi követséget,	0
   S jött egy aranyos tiszt csakhamar e végett.	0
      "Magyarok királya" - szóla magok nyelvén -	0
   "Cseh vitéz bajtársak, titeket kedvelvén,	0
   Egy-egy öreg kupát adat egy személyre;	0
   Igyatok, hogy megjött, az egészségére."	0
   Nosza sisakkal mind kupa helyen kéri,	0
   Gyomra kivánságát a fejéhez méri,	0
   Mint a feje, nem fél annyi csomó bortul,	0
   Sőt kétszer is aztán, háromszor is fordul.	0
      Híre fut azonban, aki jöhet jő is,	0
   Elküldi sisakját kapunálló őr is;	0
   A tisztje?... az alszik benn a palotában,	0
   Lehordva saroglyán, hűs pince szobákban.	0
   Majd Prága vitézlő céhei sem hagyják	0
   Részöket, - ők látván el az őrség nagyját;	0
   Ötvösök, ijjgyártók, varga, szabó jőnek,	0
   S vaskos daliái a nehéz pőrölynek.	0
      Ezeket a bajnok tűzi nevetségül:	0
   Szabó nem szabadul mekegő hang nélkül,	0
   S kire ami csúfság volt a lovagkorban; -	0
   Hanem egy kis tréfa elcsúszik a borban.	0
   Késő éjszaka már nyúlt kora regellé,	0
   Vastag sürü fátyla áttetsző lepellé,	0
   Mikor elnémultak Prágában a gajdok,	0
   S fegyverre szökellett minden erős bajnok.	0
      Arcukat ingerlő hűs levegő hatja,	0
   Születik páncélon egek új harmatja:	0
   De belől izzó-szén levegőt lehellnek,	0
   Tüzel a szem, s magva dörömböz a mellnek.	0
   Mint, ha rekedt zugból hegyi pára följön,	0
   Köd oszlopa végig hentereg a völgyön,	0
   Nyoma sincs, zaja sincs; csak az árnya mélyed,	0
   Teszi éjszakábbá, hol elmegy, az éjet:	0
      Nyomúlnak előre a magyarok csendben	0
   Fekete foltonkint, katonás zárt rendben,	0
   Amerre vakabb és néptelen az utca;	0
   Vezet egy-egy falkát jártas kalauzza.	0
   Legelébb a város kapuit elállják,	0
   Hol az őrállókat mind fekve találják,	0
   Kötözik a lábát és kezeit össze,	0
   Noha részegség már jobban lekötözte.	0
      Ébren ha vagy egyet dűlöngeni lelnek,	0
   Veszik azt is közzé meredő fegyvernek,	0
   Száját tömi foszlány és józan ijedség,	0
   S elhajtják, hogy az őrt őrzet alá vessék.	0
   Mint akna ha készül lobbantani várat,	0
   S földben a tolvaj tűz hinte gyökér-szálat,	0
   Azután csend áll bé, iszonyú míg roppan,	0
   Ki veszni fog, nem fél, ki öl, az fél jobban:	0
      Magyarok, húzódván kiki a tett helyre,	0
   Fojtott pihegéssel úgy várnak a jelre:	0
   Oly tréfa ez, ami ha sikerűl, játék;	0
   De ha nem: vérontó eleven mészárszék.	0
   Ott nagy riadásra jó Prága fölébred,	0
   Bősz harci kiáltás veri föl a népet,	0
   Recsegő rézkürt hang, ropogása dobnak,	0
   Mit falai százszor ide-oda dobnak;	0
      Ablak alatt száguld a csata vad ménje,	0
   Ütközik a szembe láncsa futó fénye:	0
   Jaj a halló fülnek! jaj a látó szemnek!	0
   Oda vagyunk! végünk! vége ma mindennek!	0
   Futkos az őrült nép, egyingben, ijedten,	0
   (Nem ember az ember mikor öltözetlen),	0
   Javait, féltőjét utcára kihordja,	0
   Önnön akadályát cipeli mint hangya.	0
      Összecsap, órjássá, ez az egyenkinti	0
   Rémület, és a bajt arányba' tekinti;	0
   Dagad a hír: "kapu odavan! nincs mentség!	0
   Sehol egy védő kar; özön az ellenség!"	0
   Sokasítja számát a magyar is önként:	0
   Itt terem, ott terem, futosó mennykőként,	0
   Gyalogot megsarkal, hadonáz gerelyje,	0
   Hogy az ijedséget táplálja, növelje.	0
      Rabol is: a hurcolt holmit lerakatja;	0
   De a vérontást csak ígéri, mutatja, -	0
   Hanem a hír jajgat más, távoli vészről:	0
   Pusztára legyilkolt egy-egy városrészről.	0
   Kegyelem-zászlót tűz minden ijedt asszony,	0
   Lepedőt vagy abroszt fut hogy kiakasszon:	0
   Egy ruhaszárító most az egész Prága,	0
   Szedi a nép össze, ami féltő, drága.	0
      Hősei, ébredvén, mámorosan búnak,	0
   Teszi magát némely, nyomorék- s bárgyúnak;	0
   Ki paraszt gúnyát vesz, ki tépi magárul,	0
   Ami vitéz embert díszít, vagy elárul.	0
   Nem juta hírmondó efelől a várba,	0
   S oly távol esik, hogy nem hat oda lárma;	0
   De Lajos mond bölcsen: "Nagy ideje mennünk:	0
   Pünkösdi királyság e mi győzedelmünk.	0
      Ha kijózanodnak félelem- és borbul,	0
   Bizony egész Prága szembe reánk fordul,	0
   Mihelyest eszmél, hogy seregünk maroknyi:	0
   Addig kell e dolgot magyarosan fogni."	0
   Míg szóla, felugrott szögsárga lovára,	0
   Nyusztos, aranymentés kiséret utána,	0
   Bélelve a dolmány szemezett páncéllal,	0
   Cifra hüvely tömve dömöcki acéllal.	0
      Jó Toldi se' hagyja tollas buzogányát,	0
   Királynak viszi, mint inas, írományát:	0
   Göngyöli a furkót redves kutyabőrbe,	0
   Öklömnyi viaszak csüngvén ki belőle.	0
   Hát látják, miután a kapuhoz értek:	0
   Zárva maradt; nincs kulcs; lakatja temérdek:	0
   Feszíti belőlrül vasheveder s szálfa,	0
   Nagy kalapú szeggel hozzá kalapálva.	0
      Toldi leszáll, nézi: "hadd emelintem meg!"	0
   Alá szegi vállát egyik szelemennek;	0
   Ropog a kő, a vas; roppan az ő csontja;	0
   Nagy fallal a sarkát, a kaput leontja.	0
   Lajos az őrségnek meghagyta, kimenve:	0
   Senkit ne bocsásson az nap se ki, sem be;	0
   Mégis elillant egy, valamely csatornán,	0
   Vagy falból kiszögellt kövek érdes ormán,	0
      S mikor a császári palotába mentek,	0
   Föl a márványlépcsőn, a király és rendek:	0
   Ott fúrakodott a kiséret' inába	0
   S hajtja csehül egyre: "Práha", azaz "Prága."	0
   "Ejnye! korán jő ez" - Lajos így aggódik,	0
   "Fejünkre kel a vész, ha ez befuródik;	0
   Én tudom: a tábort hadaim szétverték,	0
   Hanem erről Károly hírt nehezen nyert még."	0
      Ura szavát Toldi hallá figyelemmel,	0
   S úgy simítja csehet puha pergamennel,	0
   Hogy csak lekalimpált a lépcső aljába;	0
   Guta üté rögtön; benne rekedt "Prága".	0
   Odalent nem tudják császári vitézek,	0
   Mi baja. Egyik mond: leesett a részeg;	0
   Más hittel ajánlja szava bizonyságát:	0
   "Azt mondta: bevették a magyarok Prágát".	0
      Tetszik ez állítás csupa képtelennek;	0
   Döfölik, hogy szóljon: sose szólal e meg;	0
   Van zavar és patvar: bejelentsék, vagy ne?	0
   Azután elküldtek; nézni mi van benne.	0
   Botját ura megett hű Toldi szorítja,	0
   Duzzad a fejében nagy tollu barétja,	0
   Halántékiba vér tolul amint mennek:	0
   A kezdete sem jó, vége mi lesz ennek!	0
      Három szoba tömve fényes alabárddal,	0
   Sikátoron a közt verekednek által,	0
   S mikor elhaladtak, össze magát zárja,	0
   Mint csónak után a vizek omló árja.	0
   Bent is, folyosóin a nagy palotának,	0
   Fegyveres őrállók környöskörül állnak.	0
   Közepett a császár ül aranyos székben,	0
   Mint egy öreg isten, mint ha csak az égben.	0
      Feje fölött nap, hold, sok csecsemő angyal	0
   Kirakva, kivarrva, gyémánttal, arannyal;	0
   Két oldalon a tíz koronás fők rendbe':	0
   Maga nem szól, csak néz: nézi Lajost szembe.	0
   Keményen Lajos azt neki visszanézi,	0
   Térdet-fejet nem hajt, sem ő, se vitézi:	0
   Magyarok királya áll mereven, s hallgat;	0
   Toldi susog hátul: "Vágjuk ki magunkat!"	0
      Sarkát az urának nyomkodja szünetlen,	0
   Serkedez a vér is belőle kegyetlen:	0
   Lajos, egy szó nélkül, azt is bizony állja:	0
   Néz mereven, s hallgat magyarok királya.	0
   Miklós azt hiszi, fél, megijedt fegyvertül:	0
   Pedig a kockáját várja hogyan perdül,	0
   Csillaga fordultát bizalommal várja:	0
   Szerencse! ma pillants a merész királyra.	0
      Császár is, elúnván farkasszemet nézni,	0
   Monda: "Eredj, hirnök! közelebb idézni:	0
   Mi dolog ez, kérdjed, hogy szó se jön ajkán?	0
   S nem járul előnkbe, térdet-fejet hajtván?"	0
   Fennszóval a hírnök harsogta beszédét;	0
   Meg sem hallja bizony cseh király' cselédét	0
   Szemével a császárt nézi keményebben,	0
   De ajakáról hang egy is el nem lebben.	0
      Kezde a nagy császár zavarodni dolgán,	0
   S monda: "Lajos király! birodalmi szolgám!	0
   Lépj közelebb, s hódolj, mint kötelességed:	0
   Azután foglalhatsz oldalamon széket."	0
   Nem szól Lajos, áll csak. - Egyszerre azonban	0
   Hátul az őrség közt moraj, izgalom van.	0
   Mint haladó hullám, reng bárdja, sisakja,	0
   Végre kifejlődik a tolongás magva:	0
      Egy harcfi, aléltan, lepve csomós vérrel,	0
   Császárja elé rogy, nem annyira térdel,	0
   S jajt nyögve magából, és hányva keresztet,	0
   Heves unszolásra így szólani kezdett:	0
   "Oda egész tábor! Oda egész ország!	0
   Hadaink' elfogták, leölék, szétszórták!	0
   Hajnal előtt tegnap beütött Morvába;	0
   Mi csatát sem álltunk: nagy erő, hiába!	0
      Sokat az ellenség hada hányt fegyverre,	0
   Sokat a várrablók, hogy az isten verje!	0
   Jön a magyar; dúl, foszt; özön az, temérdek;	0
   Csuda, ha már eddig Prágába nem értek."	0
   Tüstént az ijedség rém képe alászáll,	0
   Maga is hol zöldűl, hol sárgul a császár;	0
   Még fel sem ocsudik; hát ime már most a	0
   Prága elestével szalad egy Jób-posta.	0
      Elfordítja fejét, hátra nyög és jajdul,	0
   Emeli a hírnek két tenyerét pajzsul,	0
   Kardját a magyarság verdesi csörrenve,	0
   Maga Lajos büszkén így áll vele szembe:	0
   "Értsem okát, császár, hogy mire hívattál,	0
   Messzi országomból ide fárasztottál;	0
   Itt vagyok! azt kérdem, te felelj most rája:	0
   Hozzon adót másszor magyarok királya?"	0
      Nyájasan a császár fordul a vendéghez:	0
   "Fiam! egy tréfáért a tréfa elég lesz;	0
   Vagy, ha harag, szüntesd lángját haragodnak	0
   Csillapítsd bosszúját mérges magyaroknak.	0
   "Atyafi hűségem', itt a kezem! fogadd,	0
   És íme, barátul mind e királyokat,	0
   Városimat kíméld, ne is ellenkezzünk:	0
   Örökös békét mi, hit alatt szerezzünk.	0
      Magam ezt oly módon irásba teendem:	0
   Ha fiakkal Isten nem áldana engem;	0
   Ha leánykám felnő s tetszik feleségül:	0
   Rád Morva-, Csehország szálljon örökségül."	0
   Szinte kezét nyújtá Lajos is juházva.	0
   De Toldi sörényét haragosan rázza:	0
   Nincs szája-ízére az ilyen békesség,	0
   Hogy a királyokkal vér nélkül megessék.	0
      Nosza előrántá buzogányát rájok:	0
   "Meghigyétek ti ezt, tizenegy királyok!	0
   Uratokat Lajost úgy ne szolgáljátok:	0
   Agyatokba rontom arany koronátok!	0
   Erre mosolygóvá Lajos ajkát vonja:	0
   "No-no, öreg! csínján. - Olyan ez! kimondja,	0
   S megteszi amit mond; vele mind se' bírunk:	0
   Jobb, ha kötést mindent gyorsan aláírunk."	0
      Hamar a szerződés, békekötés meglett. -	0
   Azután vigságtól harsog minden szeglet;	0
   Lajos ajándékit tornácba hozatja,	0
   Mivel önként már most, és szívesen adja.	0
   Ott három egész nap, három egész éjjel	0
   Múlatoz a többi koronás személlyel;	0
   Lajos eszét, szívét csudálva csudálják:	0
   Becsűlik öreggé magyarok királyát: -	0
      Negyedik hajnalban lóra kap és indul;	0
   Vígan kocog a had Prága kapuin túl,	0
   Ki-ki önnön tettét elmondva, mi része:	0
   Illeszti örömmel a közös egészbe.	0
   E prágai dolgot keresed hiába -	0
   Nem íratta bizony császár krónikába;	0
   Nem kérkedik ezzel a cseh, sem a német	0
   Csak rám ne kiáltsa: nem igaz történet!^[3]	0
      De hirdeti ám az aranyajkú monda,	0
   Lajos e tettét is koszorúba fonta;	0
   Melyet ha valaki, puszta szómra, kétel:	0
   Könyvbe is megírta Illosvai Péter.	0
   Lajos, útközben már, valahol megszállott.	0
   Sőt azelőtt is, míg a lakoma állott,	0
   Bajnokit elkezdé szólítni be rendre,	0
   S kit-kit ajándékkal lepni meg, érdemre.	0
      Hű Toldi Szalontát adományúl kapta,	0
   Nagy irha-levélen, pecsét is alatta,	0
   S aranyos betűkkel: Nicolaus Toldi;	0
   A deákját így kell magyarul gondolni:	0
   Hogy, lévén ez a vár magvaszakadt jószág,	0
   Ötvennyolc telek is vele járandóság,	0
   Lajos azt egészen hű Toldinak irja,	0
   Mind maradékostul, örökösen birja:	0
      Földjét, legelőit, síkjait és halmát,	0
   Erdeit és rétjét, vizeit és malmát,	0
   Halászó, vadászó, madarászó helyét;	0
   Soha e birtokban bolygatni ne merjék.	0
   De Toldi örűlt is, nem is örűlt ennek;	0
   Búsan aláhorgad feje, amint mennek,	0
   Lova' minden léptén szomorúan bólint,	0
   Senkise szól hozzá, senkit meg nem szólít.	0
      Mint teher, a lónak rázni magát hagyja,	0
   Nagy teher is ő most, meg az ő bánatja,	0
   Egyedül bandúkol, külön az útfélen,	0
   S maradoz, mint holtvíz fürge folyam-szélen.	0
   Mint fájdalma eláll tűzbe hozott tagnak,	0
   De ha megpihen rá, kétszeresen szaggat;	0
   Vagy mint ha ki búját öli este borban,	0
   Az veri fel másnap keserű mámorban:	0
      Úgy vala most Toldi; enyhűlt szive, lelke,	0
   Míg harci kalandja izgatta, tüzelte;	0
   De hogy ezt a kedvét egy álma elmosta,	0
   Kétszeresen fájdúl Piroska! Piroska!	0
   Piroska, Piroska! ez az édes-átkos!	0
   Mindenfele éj van, ez az egy világos;	0
   Ott lehet a hírnév, cser-koszorúk lombja,	0
   Rázza fejét Toldi: "de ha nem ő fonja!...	0
      Ott ez az élet, s rá örök üdvösségül	0
   Másik is: azt mondja: "de ha nála nélkül!...	0
   Minden egyéb úton lelke gyötrelembe	0
   Apad el, mint elvész patak a fövenybe.	0
   Oh! folyna e lélek, rohanna magátul,	0
   Csak büszke becsűlet ne állana gátul;	0
   Piroska lelkével bizony összefolyna,	0
   Csak adott szó s ál harc szemérme ne volna;	0
      Noha könnyelműen adott szava Tarnak;	0
   Noha dévaj csínje a daliás karnak.	0
   Mindegy! lehetetlen; veséibe véső	0
   Fájdalom ezt mondja: "de ha késő! késő!"	0
   Így észre se venné, rendre hogy elhagyták,	0
   A sereghajtók is már szinte haladták,	0
   Ha legénye Bence közülök nem szólna:	0
   Felnéz; kacagástól nincs ami megóvja.	0
      Furcsa jelenség volt: sárga lován Bence,	0
   Bencén málha-csomó, akar egy petrence,	0
   Nagy lepedő holmi lapitá a lóra,	0
   Látszott is az ember, meg nem is, alóla.	0
   Terhe alatt Bence mosolyogva izzad,	0
   Fogait mutatja, mindet a harmincat:	0
   "Jó dolog ám a harc!" még messze kiáltja,	0
   "Keres ott az ember, Nemzetes úr, látja?"	0
      "Lerakod most mindjárt!" Toldi riad. "Szállj le!	0
   Megveszem." - Ezt hallván Bence sohajt: "ájnye!"	0
   De mit vala tenni? Leraká a gyepre	0
   A holmit; az árát fanyalogva zsebre.	0
   Vala ez négy vánkos, egy ócska derékalj,	0
   Ló-vakaró, cingomb egy össze-marékkal,	0
   Vasaló, bőr-lámpás, fövenyóra, balta:	0
   Prága piacán ezt a hősfi rabolta.	0
      Most jövevény útas szedi majd fel mindet,	0
   Vissza reá Bence hiába tekinget. -	0
   Paripája véknyát érinti a bajnok,	0
   S vígabban ereszti utána a rajnak.	0
   S Nagyfaluba vidám képzelete vonta:	0
   Oda már nincs messze új vára, Szalonta;	0
   Ismeri bástyáit, kapuit és tornyát,	0
   Vércse után sokszor mászta hegyes ormát.	0
      S megriad a kürtszó odafenn, úgy tetszik.	0
   A dobogó hídat elébe eresztik,	0
   Fönn meg az erkélyen hű asszonya várja:	0
   Piroska, Piroska - fészken űlő párja.	0
   "Elég is, elég is, - így fűzi magában -	0
   Nekem a hazáért harcolni hazátlan -	0
   Eleget saslódtam becsűletért eddig:	0
   Hol két láncsa feszült, az enyim volt egyik.	0
      Lám az oroszlánnak van hová megtérhet.	0
   Vár szelidebb nőstény réti csikasz férget:	0
   S én a dicsőségben egyedül mint fénix,	0
   Páratlan elégjek?... Ember vagyok én is."	0
   Így Toldi szünetlen győzte magát okkal,	0
   De bizony kevésre ment volna azokkal;	0
   Ha szerelmi tündér csalogató képzet	0
   Nem hordana egyre neki bűvös mézet.	0
      Száll oda, száll vissza; borítja Piroskát,	0
   Lepi bokrosan, mint raj a virágos fát;	0
   Hordván neki azt a sok gyönyörűséges	0
   Szívbeli jót, melynek fúlánkja is édes.	0
   Arra nem is gondol, kétségbe se' hozza,	0
   Hogy a leány őtet ne szeretné vissza;	0
   Őrzi magát büszkén, tudja parancsolhat,	0
   Nap az ő szerelme, mire az süt, olvad,	0
      Érzi Piroskát is, szerelme zamatját,	0
   Mint a virág' önként fakadó illatját;	0
   Egy szót vele nem szólt - látni alig látta;	0
   De azért egyszer sem jut eszébe: hátha...!	0
   Csak ne legyen késő - s nem lehet az, még nem! -	0
   Hazaérve tüstént Rozgonyihoz mégyen;	0
   Megkéri Piroskát, - többi az ő gondja:	0
   Mint a selyembogár, szerelembe fonja.	0
      Azután lábához borúl a királynak,	0
   Lessz annyi kegyelme prágai útjának	0
   Az egész bajvívást dönteti dugába -	0
   Mit neki Tar Lőrinc! szégyellje a gyáva!	0
   Ligetes erdőben, kanyarogván hegynek,	0
   Így öleli képét amaz édes-egynek;	0
   Derül-borul arca napos árnyas színnel,	0
   Derül-borul pajzsán a cseh-fejes címer.	0
      Egyszerre sikoltás támad az erdőben,	0
   Lát asszonyi köntöst hamar eltűnőben,	0
   Paripának rengő dobogását hallja,	0
   S élesen a nőnek szakad egy-egy jajja.	0
   "Megállj!" riad a hős, s nem várva megálltát.	0
   Sarkantyut a lónak, és oldalirányt ád,	0
   Amerre sikoltás, méndobogás hallik;	0
   Mint sólyom, az erdőn utána nyilallik.	0
      Elő-elő tűnni a lovagot látja,	0
   Akadoz a bokron női személy fátyla,	0
   Ki alélva fekszik keresztül a nyergen,	0
   S bágyadozó hangja el-elhal a berken.	0
   Becsületért Pejkó maga tör, mondatlan,	0
   Bár hegyi zord hágón gyors lába szokatlan;	0
   Fut a leányrabló, néz hátra, előre:	0
   Hátra halálára, elül egy tarkőre.	0
      Tarkő tetején áll hegyi-rabló vára,	0
   Fél szeme a Morva, fél a cseh határra:	0
   Kapuján béfordul - s mielőtt betennék,	0
   Utána berobban a hivatlan vendég.	0
   Kopja vele nincsen, jó kardja nem éri,	0
   Gyalog, a lépcsőn fel, mind űzve kiséri;	0
   Vágná is utána szüntelen a kardot:	0
   De hogy a lányt éri az ölében, tartott.	0
      Szobárul szobára menekül a rabló:	0
   Toldi alatt egyszer megsülyed a padló,	0
   Nagy tompa ütéssel zúzza magát mélybe,	0
   Borul neki a nap világtalan éjbe.	0
   ^[1] "A színlelést (mellyel Durazzó Károlyt hatalmába keríté)	0
   megmagyarázhatjuk magunknak, ha gondolóra vesszük, hogy	0
   Lajosunkban is volt mégegy csepp azok véréből, kik ellen	0
   (a nápolyiak ellen) atyjának új hazájából jött." Szalay L.	0
   Magyarország története. II. 190. I. A. J.	0
   ^[2] Melnik táján IV. Károly honosította meg a szőlőt. A. J.	0
   ^[3] Históriailag annyi áll, hogy Lajosnak, anyja megsértése miatt,	0
   csakugyan volt ízetlensége Károly császárral, s előhada már	0
   Morvában pusztított is; hanem ez jóval későbben (1362) történt.	0
   Az örökösödési szerződésnek (habár nem ily népmesei alakban)	0
   szintén van némi történeti nyoma. Károly ugyanis az ausztriai	0
   hercegeket, ezek ismét elsősorban Lajosunkat, másodsorban Károlyt	0
   tették volna tartományaik örökösévé, magtalan kihalás esetére. A. J.	0
Ötödik ének	0
      ,Tholdi Miklós ezen igen búsult vala.'	0
      Ilosvai	0
   Rozgonyi Piroska föltette magában,	0
   Hogy megtöri szívét fájdalmas igában,	0
   Ketté szakad ámbár, és ha könyez vért is:	0
   Feleségűl mégyen Lőrinchez azért is.	0
      Toldi bosszújára, maga bosszújára,	0
   Szűzet megalázó lovagok csúfjára.	0
   Halni ha lehetne, oh! halni szeretne:	0
   Szűnjön meg az élet, csak a becsület ne!	0
   De könnyü halálhoz nincs semmi reménység:	0
   Játszik piros arcán az ifju egészség,	0
   S úgy védi magát a viruló ép élet:	0
   Soha öngyilkosság eszébe se rémlett.	0
      Ám rózsa lehervad: hervadjon el ő is;	0
   Virági lehullnak: úgy hulljon el ő is;	0
   Kell lassan emésztő szél, köd, aszály, féreg:	0
   Neki a házasság legyen ilyen méreg.	0
   Legyen neki undor, ami másnak tetsző,	0
   Ami élet másnak, neki életvesztő,	0
   Legyen neki átok, ami másnak áldás,	0
   Neki nem jegyváltás, de halálra-váltás;	0
      Menyasszonyi fátyol neki szemfedője,	0
   Menyasszonyi ágya neki teritője,	0
   Maga magát százszor azon elsirassa...	0
   Ezt ha nem gondolta, ezt érzé Piroska.	0
   De mikor az első indúlat alább szállt,	0
   Kereste szegény szív a fogódzó nádszált,	0
   Azt keresé titkon, éjente-naponta,	0
   Hogy mi után áhit, még neki se' mondta.	0
      Nem érti Piroska, mi vonja Budára,	0
   Enyhülve miért vár s gondol ez útjára;	0
   Mit maga sem sejt ő: arra van a lejtő,	0
   Minden ohajtását édesdeden ejtő.	0
   Ott van, ki szeresse, ott az, ki gyülölje:	0
   Nincs távol, akárhol, maradása tőle;	0
   Mint az Akastyán^[1] hegy, griffmadarak honja,	0
   Száz mérföldnyirül is maga felé vonja.	0
      Hadd lássa hidegnek, vagy lássa betegnek.	0
   Büszkén dacolónak, vagy szíve-szegettnek;	0
   Ne szeresse, szánja, mellőzze, utálja:	0
   Ő pedig elhaljon - de szeme láttára!	0
   Csak előtte haljon, a lelkire haljon. -	0
   De hát az a nádszál nem lebeg ott, vajjon:	0
   Ha talán a bántást a lovag megbánta,	0
   S édes szerelemre fordulna iránta?...	0
      Oh te dacos, bús szív, mely halni akarnál,	0
   Tudod azt, árúló! ki van az udvarnál;	0
   Nyom téged, igen nyom, Toldi lovag bűne,	0
   Mikor a bocsánat egy szódba kerűlne.	0
   Rozgonyi is gyakran sürgeti Budára,	0
   Öröme büszkén süt a leány bújára,	0
   Aranyosnak látja fekete felhőjét:	0
   Látja benne csupán háza emelőjét.	0
      "No fiam Piroska!... lám, igazán mondom:	0
   Bizony fiam is vagy, az vagy te, galambom!	0
   Volna fiam hét-nyolc, mindannyi levente:	0
   Nem hozna reám oly becsületet, mint te."	0
   Vendége azonban Lőrinc is a háznak	0
   Együtt az öreggel hét számra vadásznak;	0
   Gilice búgástól, szerelemtől ráér,	0
   Nem is azért él-hal, inkább vagyonáér'.	0
      Ezt is eleinte kegyesen fogadta,	0
   Szeme, szava kincsét fölpénzül od'adta,	0
   Erőltette magát Piroska, hiában:	0
   Vergődhetik immár szava hálójában!	0
   Végre az indúlás várt napja közelge,	0
   Már kezde ürülni Rozgonyi ős telke;	0
   Szomorún Piroska az útravalóját,	0
   Rakosgatta, szegény, halálra valóját.	0
      Mozdúltak is a nagy társzekerek lomhán,	0
   Az utolsó percet mind közeleb vonván,	0
   Mikor a ház régi falusi gazdája	0
   Kocsira ül, s mellé szép eladó lyánya.	0
   De nem vala könnyű megválni hazulról,	0
   Repes a hir régen, hogy, elmegy az úrról:	0
   Most az egész vidék ügyefogyott népe	0
   Egyszerre, falunkint tódulnak elébe.	0
      Tettek olyan áldást, szívreható dolgot -	0
   No hiszen nem lesz több, a világon, boldog	0
   - Csak századik ebből rá örömet hozzon -	0
   Csak ez az "angyal-szép, angyal-jó kisasszony!"	0
   Elrobog a hintó, oda is ér holnap.	0
   Szép háza Budán is volt Rozgonyi úrnak:	0
   Azóta se látta nagy palota házát,	0
   Mikor Lajos atyját, Károlyt koronázták.	0
      Ott vala Csák ellen maga is Rozgonynál;	0
   De, hogy fia nem lett, lyánya se több annál:	0
   Kedve-szegetten ült falun és nőtt mája,	0
   Míg bele új lelket nem önte királya.	0
   Nem mozdult vala még Lajos Budavárbol,	0
   Hirdetve alig volt Trencsénhez a tábor;	0
   Mikor a Felséghez Rozgonyi fölére,	0
   S vitte Piroskát is a tiszteletére.	0
      Bezzeg elámultak: udvara mily fényes;	0
   Urai, szolgái; - maga mégsem kényes;	0
   Igazán, nem látszott a különbség rajta:	0
   Ott kezdte velük, hol Kesziben elhagyta.	0
   Nyájason, előre köszön "Isten hoztát",	0
   Biztatja, ne féljen, remegő Piroskát,	0
   Ki, miként nagy hangos templom alatt járván,	0
   Fél szinte haladni, lesülyed a márvány.	0
      De csak addig volt ez, míg közelebb értek	0
   Lajos előtt önkint meghajola térdek;	0
   Nem hagyta; Piroskát fölemelte kézen,	0
   S mondá, hogy azonnal bemutatás lészen.	0
   Fényes palotában ösi Vizsegrádon	0
   Lakozott Erzsébet még többnyire nyáron,	0
   Mely az uráé volt, Károly nagy királyé,	0
   Ott érezte, hogy ő igazán királyné.	0
      De felváltva az új palotában is tart	0
   (Melyet fia Budán építtete) udvart,	0
   Övé vala ennek jobboldali szárnya;	0
   Oda ment Lajos be, s a Rozgonyi lyánya.	0
   Ül vala királyné, Lajos édes anyja,	0
   Nappali termében, mivel udvar van ma;	0
   Mellette királyok leányai, űlve,	0
   Fő uraké, vagy száz, mind állva körűle:	0
      Mint a halavány hold, noha sápadt fénnyel,	0
   Elnyomja az apróbb csillagokat éjjel;	0
   De azért nem könnyen hagyja magát egy sem:	0
   Lopva előpillog egy-egy tüzesebb szem.	0
   Reggeli kézcsókja, köszönése mellett	0
   Lajos bemutatván, távoznia kellett,	0
   S ott hagyta Piroskát, anyja előtt, térden,	0
   Ki kezét, az ép balt, nyujtotta kimérten.	0
      Megrezzent a leány eme hideg kéztől,	0
   Bár gyönge, fehér is liliom szép-víztől;	0
   Gyűrüi gyémántján ajka lehét hagyta,	0
   S térdelve, parancsát elvárta, fogadta.	0
   Végre királynénak lágyult szeme-éle,	0
   Fodorodott kissé ajka sovány széle:	0
   "Állj fel!" Szava nem volt se szelid, se metsző;	0
   Társai tudták már, hogy az új lány tetsző.	0
      Vált vele négy-öt szót, nagy-sebesen kérdez;	0
   Azután rendelte fejedelmi vérhez:	0
   Szép Örzsike mellé udvari leánynak,	0
   Kisasszonya mellé a bosznyai bánnak.	0
   Míg az öregasszony^[2] udvart nem bocsáta,	0
   Szép ujja begyébe tűje hegyét nyomta;	0
   De mikor oszlának, kezdte legott csókon,	0
   S ragadá kézfogva, hosszú folyosókon	0
      Nem szól neki semmit, nem kérdezi, szóljon:	0
   Csak vitte sebesen, mint madarat sólyom,	0
   Oda, hol tisztán és otthonosan várja	0
   Puha pehely fészke, szép szűzi szobája.	0
   Ott szembe magával hevesen fordítja,	0
   Kezeit két kézzel széttartva, szorítja,	0
   Néz a szeme közzé hosszasan és mélyen,	0
   Hajolva felé, hogy ajka odaérjen.	0
      "Szeretlek, te leány!" kitörőleg monda,	0
   Miután az ajkát ajakához nyomta:	0
   "Ezt, ezt, a mosolygó, csókravaló szádat -	0
   Hozzá szemeidben az a mély, mély bánat!	0
   "Nékem is van nagy búm, - nem bú! fagyok, égek,	0
   Szerelmes vagyok én: szeretem a léget,	0
   Az álmot, az árnyat, a napot, a holdat:	0
   Az elérhetetlent, ki se' mondhatókat!	0
      S titkolom a légtül, a csapodár széltül,	0
   A naptul, a holdtul, az árnytul, az éjtül:	0
   Rettegek álmomban, elárul az álom...	0
   De, nézz ide! nem fáj: egy szisz ne'kül állom."	0
   Szólt, s míg ez utolsó szavait elmondta,	0
   Szép ujja begyébe tűje hegyét nyomta;	0
   Piroska sikoltott, hogy elveszi tőle,	0
   Mosolyogva hátrált a másik előle.	0
      "Hagyján!" kacagott fel: "hiszen ez már semmi:	0
   Valaha még azt is meg merem én tenni;"	0
   S mint nézi rubintját gyönyörrel az ötves,	0
   Megnézte a csöp vért, s ízlelte, hogy: "édes!"	0
   Az nap, egész estig, titkát meg is őrzé,	0
   Szeretni Piroskát Örzse alig győzé:	0
   De mikor jó-későn nyugalomra tértek,	0
   Panasza feltörte azt az erős kérget.	0
      Odafutott hozzá hirtelen az ágyba,	0
   Cseppet se törődvén, hogy a szűz hold látja;	0
   Odafeküdt mellé; csókolta, ölelte;	0
   Gyenge fehér vállát pirosra lehellte.	0
   Ott neki meggyónta szívbeli bálványát:	0
   Szereti a földnek koronás királyát;	0
   Ő, kicsi néptörzsök s fejedelem lyánya,	0
   Szemeit a napra, Nagy Lajosig hányja.	0
      Tudja mi lesz vége, ám hadd legyen! ennek	0
   Világa elalszik a vakmerő szemnek;	0
   Tudja, Lajossal már ki van eljegyezve;	0
   De ha nem volna sincs közelebb a messze.	0
   Piroska azonban fakadott sirásra,	0
   Neki lett szüksége a vigasztalásra,	0
   Megesett a szive kisasszonya sorsán,	0
   Maga állapotját ahoz elgondolván.	0
      Gondolta, de nem szólt. Visszás neki - bátor	0
   Szerette, csudálta - Örzse hogy oly bátor,	0
   Neki ez a nyiltság vált lehetetlenné:	0
   Úgy érezte, hogy a világért se tenné.	0
   Hanem annál többször múlt el olyan este,	0
   Hogy Toldit egész nap nyomtalanul leste;	0
   Lovagok csörtetnek, daliák, apródok:	0
   Csak az az egy nem jött, az az egy nem volt ott.	0
      Kérdeni szót nem mer. Ám sürgeti apja,	0
   Jegyese, az udvar, a menyegző napja;	0
   S míg egy nap a másra görgeti ón súlyát:	0
   Csak az Isten tudná szíve nehéz búját.	0
   Toldi pedig kezde, mélylő torony alján	0
   Ocsúdni sajongó tetemi fájdalmán;	0
   Ellene föllázadt minden ere, tagja:	0
   Erejét, mozgását neki megtagadja.	0
      Nem tudja, mióta, hol, mi okon fekszik;	0
   Ködös ébrenlétből álomba menekszik:	0
   Álma világosság, szín, mozgalom, élet:	0
   Csupa homály, holt, vak, üres az eszmélet.	0
   Hanem, amint egyszer, álmát kicserélve,	0
   Feszíti szemét az alaktalan éjbe:	0
   Feje felett négyszög nap támad előtte,	0
   S emberi hang és szó árad ki belőle.	0
      Toldi figyel. Lassan mind újraszülemlék	0
   A képzet, az érzet, az eszme, az emlék;	0
   Nyers, durva kiáltás füleit szaggatja,	0
   Melynek szitok, átok, s ez a foglalatja:	0
   "Toldi!" - kiált a hang - "bezzeg nagyot estél!	0
   Ott vessz meg, ebanyád! ha még meg nem vesztél.	0
   Tapadjon a bőr rád, mint asszu fakéreg;	0
   Nedves, büdös almon egyen meg a féreg.	0
      Szüntelen éhség közt, élted alig vonjad,	0
   Táplálja dohos víz elepedő szomjad;	0
   De ne halj meg; sőt élj: amennyi elég lesz,	0
   Hogy halni ohajthass, hogy kínodat érezd.	0
   "Ismersz-e? Nem ismersz? Nézz hát ide; nézz meg:	0
   Jodok áll itt, fia ama cseh vitéznek,	0
   Kit Duna szigetjén meggyilkola kardod	0
   S címerben a képét szemtelenül hordod.	0
      Most fogva vagy, itt vagy az én csaptatómban,	0
   A leányrablás jól ütött ki, valóban:	0
   Ostoba! tudd meg hát, és egyen a méreg:	0
   A farkas, a bárány: egyhasi testvérek!	0
   "Azt hallom, erős vagy: nosza hát döntsd szélyel	0
   Sziklafalú tornyom' vállad erejével;	0
   S híred az égig bár, csillagokig szálljon:	0
   Nosza próbálj onnan kirepülni szárnyon!	0
      Ott vesztél, cudar, ott! Nem férfi bosszúja	0
   Temeti el híred, de leányzók gúnyja,	0
   Kik veled a tréfát kezdik erős lúgon:	0
   Jer, apád gyilkossa te rabod lesz, húgom!"	0
   Toldi kezét nyújtá míg e beszéd tartott,	0
   S egyre hanyatt fekvén, motozá a kardot,	0
   De fájt keze szörnyen; tapintva, sokára	0
   Ráakadott, épen a markolatára.	0
      Gondolta, derék lesz, mentiben a szónak	0
   Torkába hajítni a szidalmazónak:	0
   Nem birta fel; amin nagy nehezet búga,	0
   Ezt hallva, rikoltott Jodok ádáz húga:	0
   "Élsz hát!... no csak élj is! örökre se bánnám	0
   Emlőmön az élted táplálni kivánnám;	0
   Gyűlölném a halált ha kegyelmet adna,	0
   Boszum éh torkából hamar elragadna.	0
      Bosszúval örökre kapcsolva leendel	0
   Hozzám, deli hű férj! mint más szerelemmel;	0
   Ez a "holtomiglan", - ez a "holtodiglan":	0
   Elmondod-e, Toldi? nem mondod? ez így van!	0
   Van-e mátkád otthon? nőd? gyermeked árva?	0
   Soha nem borúl az apja sirhalmára!	0
   Vakká sírja szemét a kedves utánad,	0
   S könnye kifogytával maga is elszárad.	0
      Nem, nem! dobja magát dögleletes kéjbe,	0
   Nevedet hurcolja bordélyok ölébe:	0
   Ölével a híred öli minden éjen:	0
   Koldus gyermekid is megköpik útfélen!"	0
   Toldi felelt még egy tompa nyögő jajjal:	0
   Eszébe jutott a tiszta fehér angyal,	0
   Ki ragyogó tündér lakosa lelkének,	0
   S kitől gonosz ármány így különíté meg!	0
      Össze csikorítá foga éles malmát,	0
   S ha mi felülmúlja mostani fájdalmát,	0
   S enyhíti szerelmét: dühe az, hogy' álljon	0
   Bosszút eme rablón s neme-hagyott lyányon?	0
   Cseheknek azonban császári királya	0
   Hada romlásának már végire jára:	0
   Hogy esett, mint történt serege gyors veszte,	0
   Mely idegen tábort Prágáig ereszte.	0
      S megtudta előbb is, nagyra nyitott szemmel,	0
   Hogy tájára sem ért annak magyar ember,	0
   Kivéve Lajossal az udvari falka,	0
   Mely a réműlt várost neki elfoglalta.	0
   Megtudta továbbá - s mérget, epét forral,	0
   Hogy népe csatát sem mert állni Aporral,	0
   Nem is ütközött meg viadalra szállván,	0
   De meg az ellenség erején és számán.	0
      Mint szembe dobott nyáj, eredett futásnak,	0
   Sarkát az ijedség tapodá egymásnak.	0
   Nyil-, kopja-süvöltés riogatván hátul, -	0
   De nagyobb kárt valla rablók csapatátul.	0
   Tudnillik, a bércek zordon keselyűi	0
   Zsákmánynak előre kezdének örűlni;	0
   Cseh-Morva hegyekben vala rabló fészkek	0
   Lecsapni a völgyre idején nem késtek:	0
      Fogadák a rémült szaladókat szembe,	0
   Szorították tűz-víz két gyilkos elembe;	0
   Sokat önvérükből leölének harcon,	0
   Sokat elfogdostak, hogy eladják sarcon.	0
   Ezt hallva cseh Károly, birodalmi császár,	0
   Hogy allatta így foly gonosz embervásár:	0
   Megszégyellte magát, s udvara láttára	0
   Fogadá keresztes kardmarkolatára:	0
      Hogy lakomán kelyhet szűz ajka nem érint -	0
   "Hogy, volna fiam bár, vagy rokonom vérint:	0
   Hüvelyébe addig vissza se' száll kardom:	0
   Valamíg a rablót egyig ki nem irtom!"	0
   Zászlós hada mindjárt, rendeli, begyűljön,	0
   Nemes, a közjóra, mind lóra felüljön, -	0
   Királyi személyben maga tábort járat,	0
   Megvíni had által minden olyas várat.	0
      Azonban e harc most mit érdekel engem,	0
   Ki nem a jó császár érdemeit zengem?	0
   Neki dicsőség, ha kipusztul a féreg; -	0
   Én Toldihoz ismét; az enyímhez térek.	0
   Jodovna, ki esküdt megtorlani apját,	0
   Éh-szomjan elölni nem siete rabját;	0
   Ő maga titkon is ápolta, hogy éljen,	0
   Bort neki, jó étket, bocsátva kötélen.	0
      Mondotta, bosszúját halasztja továbbra.	0
   Hadd álljon először hős betege lábra,	0
   S mikor a természet dúl-fúl, zsarol önkint:	0
   Gyötrelmeit akkor neveli csöppenkint.	0
   Fel is üdült Miklós hihetetlen gyorsan;	0
   Ereje kész orvos, vére csupa balzsam:	0
   Valamint az erdők viharedzett vadja	0
   Sebeit egy-két nap éppé nyalogatja.	0
      S vele üdűlt vágya, bizalma, reménye:	0
   Hogy e pokol undok, fekete kéménye:	0
   Bizony egy óráig sem tartja le fogva,	0
   Csak erő gyűlhessen e béna tagokba.	0
   Mihelyest elhagyta feküvő szalmáját,	0
   Kezdé tapogatni börtöne homályát	0
   Ha valamely bézárt ajtóra találna,	0
   Melyet kifeszítsen nekivetett válla.	0
      Nem lelt; csupa kőfal, ameddig eléri,	0
   Bontani kardjával hiába kisérti,	0
   Megásni alólrul kísérti hiába:	0
   Kőszál gyökerébe van börtöne vágva!	0
   Föl néz: a sötétség oszlopa elnyomja;	0
   Szét néz: falak által szorul össze gondja,	0
   Nem látja, de érzi, meredeken, szűkön:	0
   S elfutja szemét egy kínos, keserű köny.	0
      Letörli a cseppet: türelem! azt tartja:	0
   Hosszu időn lépcsőt majd ró neki kardja;	0
   Szikrázik acélja visszarugó kőben -	0
   S diribre-darabra szakad a kezében!	0
   Toldi vitéz áll most két puszta marokkal,	0
   Megrázza sörényét riadó haraggal;	0
   Dühe tetőpontján harap önkarjába,	0
   Hogy minden ereje hiába, hiába.	0
      El kell veszni tehát, becstelenűl, gyáván!	0
   Temetve, feledve pokol éjszakáján!	0
   Ama mennyországtól küszöbén elválva!	0
   S mindezekért bosszut - még bosszut sem állva.	0
   Ekkor az áldott nap' egy sugara folyt rá:	0
   Szőke piros arcát Jodovna lehajtá	0
   S leszólt neki halkan a néma sötétbe,	0
   Kétfelül a hangot tenyerivel védve:	0
      "Toldi, fölépűltél: azt köszönöd nékem,	0
   Meghozta erődet jó italom, étkem;	0
   Gyilkosa nemzőmnek! gyermeke táplála:	0
   Meglátom, e jóért van-e benned hála.	0
   Többet is, oh bajnok!... szabad úrrá tészlek,	0
   Jodok elment, s éjjel hazajő, mint részeg:	0
   Jodokot én éjjel meg ölöm az ágyban,	0
   Mert nem tudok érted hova lenni vágyban.	0
      Esküdj meg, enyim léssz; - ha nem akarsz nőddé,	0
   (Lásd szép vagyok, ifjú), kívánj szeretőddé;	0
   Kincs van e várban sok; gyere, vígan éljünk:	0
   Az erő, a szépség sokasítsa kéjünk."	0
   Toldi csak elszörnyed ez iszonyú lyányon;	0
   Feledé, hogy cselből ily alkura álljon,	0
   Nem is jut eszébe, de hiába jutna:	0
   Az őszinte bajnok még úgy se' hazudna.	0
      "Máglyára boszorkány! heh! aki feláldott...	0
   Várj! kapjalak egyszer kezemre!..." kiáltott,	0
   És rázta fel öklét, egyebet sem mondva -	0
   Erre, keselyűként süvölte Jodovna:	0
   "Rothadsz te lovag hát! érzem is a bűzöd:	0
   Ám lásd boszumat, ha szerelmem elűzöd.	0
   Könnyen elengedtem apám megölését,	0
   Testvérem eladnám - egy hév ölelésért:	0
      Neked az mind nem kell:...! Bosszu tehát, bosszu!	0
   Mán kezdve halott vagy, de halálod hosszu;	0
   Eleven rothadsz meg: de magad kerested:	0
   Nem lesz soha másé, ha enyim nem, tested!"	0
   E szókkal az ajtót dühösen lecsapta,	0
   Vígasztalan éjben Toldi vitézt hagyta,	0
   Fekete éjfélnél is feketébb gondban.	0
   Az idő jel nélkül sietett azonban.	0
      Fényes nap az éjjel dali táncát lejti:	0
   Toldi, melyik másik, soha nem is sejti;	0
   A szép tarka világ neki egy sötétség,	0
   Örvényzik alatta feneketlen kétség.	0
   Majd örökös éh-szomj gyötrelmei jőnek,	0
   Bőjtjei mind hosszabb, sanyarúbb időnek;	0
   Előre az étket meggyűlöli orra,	0
   S vissza fanyalodik bizonyos undorra.	0
      Képzelme Piroskán enyhűlni se' szállhat:	0
   Elnyomta az embert benne dühös állat;	0
   S mennyei lelkében ha nem esett kár még:	0
   Környékezi azt is őrűletes árnyék.	0
   De mi ez?... pokolnak szakad-e rá torka?	0
   Hull rá a magosbul üszög és sziporka,	0
   Lát odafenn lángot kavarogni füsttel,	0
   Veri fülét nagy zaj: az itélet jött el?	0
      Mint éhes oroszlán Dániel vermében:	0
   Bömböl egyet, szörnyűt, börtöne mélyében,	0
   Megrendül a szikla beléje tövestűl,	0
   S mennydörgve hat a nagy zsibajon keresztűl.	0
   Meghallotta - ha csak mellibe rezdűlt is -	0
   Még akit az anyja föld-siketen szűlt is;	0
   Emberek a hangra nosza jőnek-mennek,	0
   "Kell lenni - kiáltják - még ott elevennek!"	0
      Útat egész addig irtanak a tűzön,	0
   S kötelet dobván, mit derekára fűzzön:	0
   Toldi az Isten szép ege alá jő fel,	0
   Szabad levegőjét méri tág tüdővel.	0
   Tőlük az egész sort nyomba' megértette:	0
   Hogy Károly a rabló kapuit bevette,	0
   Fészkébe Jodoknak hajíttata csóvát,	0
   S meglelte hugostul már az akasztófát.	0
      Látta is út közben - s bosszús vala Toldi,	0
   Hogy bosszuját rajtok nem tudja kioltni;	0
   Mégis elirtódzott szeme ily látványtól:	0
   Csúnya bitón függő szép ifju leánytól.	0
   "Ugy kell neki!" mondá Toldi vezetője,	0
   "Buja zsivány volt ez, holtak szeretője:	0
   Ifjakat elrablott s megölé a karján:	0
   Tízszerte Jodoknál gonoszabb volt e lyány."	0
      Jó Toldi azonban táborhoz elére:	0
   Lakoma állt épen, ez nap örömére;	0
   Kínálták, le is ült; volt sok ital, étel;	0
   Versent bizony a hős falatoza héttel.	0
   Azután császárnak színe elé járul,	0
   Röviden szép szót tesz mostani sorjárul:	0
   Hogy a neve Toldi, - Toldi, Lajos híve;	0
   Most e cudar rabló mit tőn vele, íme!	0
      "Felségedet - úgymond - én csak azon kérem:	0
   Hadd bizonyítsam meg régi jeles hírem!	0
   Valamennyi rablón boszumat hadd töltöm:	0
   Nevemen ily csorbát ne hagyjak e földön!"	0
   Megörült a császár, kapva-kapott rajta,	0
   Mert Toldi nevétől zeng mindenek ajka;	0
   Bizonyos! a rablót ez elirtja szörnyen:	0
   Keze alá adja serge javát: menjen.	0
      Ott a zsivány haddal Toldi hogyan végez,	0
   Vonatja karóba, kötteti kerékhez:	0
   Jobb az idők fátylát rá visszaterítnem;	0
   Csak az útjokból még ez egyet említem.	0
   Történt, mikor egy szép ligeten menének,	0
   (Csuda volna, ha nem megesett történet),	0
   Paripa-nyerítés vihog egy bokorbul:	0
   S Toldinak a Pejkó csak elibe fordul.	0
      Nyerge azonmódon, s minden egyéb szerszám,	0
   Kétkéz kardja is ott lóg vala nagy pajzsán;	0
   Bántani (oly vad volt) száz brátye se merte:	0
   "Ember vagy!" a hős mond, s csókolta, ölelte.	0
   Ülj fel, lovag, ülj fel, az okos jószágra;	0
   Röpülj haza röptön szép Magyarországra,	0
   Hagyd te a rablókat, ne keresd a híred:	0
   Boldogságodat úgy még tán utoléred!	0
      De, noha szerelme kétszeresen vonja:	0
   "Nem lehet! addig már lehetetlen" - mondja,	0
   "Valamíg a rablót rendre le nem vágom:	0
   Hogy csúfra ne légyek idegen országon!"	0
   Várhatja Piroska Toldi megérkeztét,	0
   Nyomhatja fejével ablaka keresztjét,	0
   Szép szemeit nappal nézheti fájósra,	0
   Sírhatja ki éjjel, mint a piros rózsa:	0
      Hősök az udvarnál noha jőnek-mennek;	0
   Egy se' hoz enyhűlést e szomorú szemnek	0
   Még amelyik távol olyan is, egy szálig:	0
   Közeledvén, az is idegenné válik.	0
   Nem állhatta tovább: reszketve, pirúlva,	0
   Szép Örzsinek egyszer nyakába borúla:	0
   "Ne nevess ki érte szép Örzsike, lelkem!	0
   Ha valamit kérdek, ne itélj meg engem:	0
      Ím a leventék, mind harcból haza jöttek,	0
   Lenn, a pesti mezőn, tábort is ütöttek:	0
   Toldit az udvarnál mégis sose látom;	0
   Rokonom pedig ő, az anyai ágon."	0
   "Jaj, te szerencsétlen!" - felel a bán lánya,	0
   "Nem rokonod, látom; itt a fejem rája;	0
   Szereted, mint én azt... s kínja szerelmednek	0
   Annál gonoszabb, ha máshoz erőltetnek.	0
      De ne búsulj: a föld gyomrának alóla	0
   Ide teremtem, vagy bizonyos hírt róla;	0
   Csak valld be!" - Szegénynek szót kelle fogadni.	0
   Nem merte, nem tudta, nem bírta tagadni.	0
   Mindjárt a kisasszony kész ürügyet formál,	0
   Kezd nyomozást titkon az egész tábornál:	0
   Toldinak, úgy mondák, fegyvere-hordója,	0
   Ha valaki, az tud bizonyosat róla.	0
      S nem nyugovék Örzse fondorlatos ésszel	0
   Míg szembe' nem álltak jó Bence vitézzel,	0
   Ki, midőn a kérdés velejét meghallá,	0
   Ily egyenes választ teve azonnal rá:	0
   "Hát, kérem alássan, annak ez a sorja:	0
   Hullt bizony ott a cseh, akar a pozdorja,	0
   Magam is vagy húszat tudom elapróztam,	0
   Pedig én csak gazdám szemetén tallóztam "	0
      "Jó, jó!" - nevet Örzse - "nem az itt a kérdés",	0
   Látszott, a vitéznek hogy ez a szó sértés;	0
   Többi viselt dolgát elnyelte morogva,	0
   Azután így szólott - ujra beléfogva:	0
   "Nos, hogy kiraboltuk Prága jeles várát;	0
   Mennyi özön kincs volt! csupa gránát, skárlát.	0
   Kopjával az ember singjét neki mérte -	0
   Igaz, hogy a gazdám megfizetett érte -"	0
      Örzsike még egyszer a szavába vágott:	0
   "Elhiszem, ifjú hős, nagy daliaságod;	0
   De Toldi felől szólj: hova lett? hol vált el?"	0
   Mire Bence kissé boszusan kiált fel:	0
   "Ejnye, hiszen mondom! arra jövök épen! -	0
   Hát biz az úgy történt, akar a mesében:	0
   Egy rengeteg erdőn hogy lépve haladtunk,	0
   Hát egyszer a föld is rázkódik alattunk.	0
      Nézzük, micsoda ló, miféle sikoltás:	0
   Hát a király lyányát viszi egy nagy órjás;	0
   Utcu! egyéb sem kell a nemzetes úrnak:	0
   Utána ered; mint az agár a nyúlnak.	0
   "Szorítá a Pejkó: de a másik győzte;	0
   Rajta! no most Pejkó!... de már megelőzte;	0
   Útakon, út nélkül; völgyön le, hegyen fel:	0
   Ameddig az ember kísérheti szemmel.	0
      S nosza befordulnak odafenn egy várba:	0
   Mire odaértem, kapu be volt zárva;	0
   Váltig zakatoltam, nem eresztettek bé:	0
   Azóta se láttam jó uramat többé.	0
   "Három egész nap egy útba eső csárdán	0
   Szomorún kuncsorgék, Toldi vitézt várván;	0
   Azután a tábort siettem elérni:	0
   Ejh! a nemzetes úr - van is ott mit félni!	0
      Megölé az órjást, tudom, egy »muk« nélkül,	0
   Azt a deli tündért vette feleségül;	0
   Süvei most már mind hercegek, királyok:	0
   Üthetik a nyomát idevaló lyányok!"	0
   "S vajon így történt ez?" Örzsike próbálá:	0
   "Fogd ez az erszény, de megesküszöl ám rá!" -	0
   "Már hiszen, az órjást nem mondhatom, a volt -	0
   Bence felel - csakhogy maga, lova nagy volt;	0
      A királyleányt is: az-e, nem-e épen?	0
   Nem tudom, - eb volt a keresztelőjében!	0
   De hogy a történet valóigaz; erre	0
   Esküszöm az élő nagy örök Istenre!"	0
   Így Bence az ötven aranyat megkapta,	0
   Vergődni Piroskát sebeiben hagyta,	0
   Mint lelövött gerle vergődik az aljon;	0
   S kit Örzsi se' tudta mivel vígasztaljon.	0
      Toldinak ezt nyilván hirdeti kalandja:	0
   Nagyobb neki annál a legkisebb gondja,	0
   Árva Piroskához hogysem haza térne,	0
   S kezihez békülve, bocsánatot kérne.	0
   Oh hányszor, ijesztő éjein, úgy tetszik:	0
   Hogy vérben előtte, fagyban a hős fekszik,	0
   Idegen bércek közt, elhagyva, feledve,	0
   Végig se' siratva, hanttal se' temetve!	0
      De megint jő perce, még iszonyúbb ennél,	0
   Egy gondolat, amely keserűbb mindennél,	0
   Melyhez ama kínt is nyugalomnak véli:	0
   "Él, él: de világát nem teveled éli!"	0
   Oh hányszor, a két szűz kebelét, hab hányja!	0
   Vajh mitevő légyen a Rozgonyi lyánya?	0
   Néha egy-egy tanács indul egész hévvel,	0
   De maga a szóló megakasztja dé-vel.	0
      "Hátha bizony... jaj de! - Tudod-e mit?... áh de!	0
   Hát a királynénak elpanaszolnád-e?"	0
   "Nem!" felel a másik, hirtelen és bátran,	0
   "Lyánya ha volnék sem! én árva, anyátlan."	0
   Megragadá Örzse kezeit társának:	0
   "Igazad van: bűn itt érzeni a lánynak!	0
   Itt csak ez a sok dísz, fagyos és szent pompa	0
   Vagy képmutatónak kell lenni naponta.	0
      Nem szólni, de nézni: nem nézni: pirúlni;	0
   Gondolatot színnel, hanggal elárúlni:	0
   S valamit csak sejtsen a királyné róla...!	0
   Nem hiszem, éltében fiatal lett volna.	0
   "Szabadúlás módja nekem immár készen:	0
   De te oly félénk vagy, leány vagy egészen:	0
   Úgy-e, te nem mernél... ily viruló korba'...?	0
   Boldogtalan! élj te; menj te kolostorba!	0
      Nyersz a királynétól dícséretet ezzel,	0
   Mátkai nyűgödből, egy szóra, menekszel;	0
   (Elválasztana, ha már hitvese lennél:)	0
   Semmi egyéb útat nem képzelek ennél."	0
   "Oh!" - nyögte Piroska, lelki könyűt sírva.	0
   "Azt az öreg embert nem viszem én sírba!	0
   Nem élne az régen: a remény táplálja,	0
   Hogy lesz örökösse, támad unokája.	0
      Most a kegyelemszó felfújta reményét,	0
   Hogy visszaörökli háza letűnt fényét:	0
   Oh, e buborékkal élte is elpattan...!	0
   Szívem', rántsa ki bár e kéz: odaadtam."	0
   S látva, hogy az ellen, amit sorsa végez	0
   Nincs menedék földhöz, irgalomért éghez:	0
   E gyönge teremtés, Piroska, ezentúl	0
   Kezdte magát törni a kötelességhez.	0
      Megnézte merően azt a sötét pályát,	0
   Míg szeme apránként megszokta homályát;	0
   S addig erőltette a mosolyt arcára:	0
   Szívébe is olykor lehatolt sugára.	0
   Mire alig látszott eddig ügyet vetni,	0
   Most látszik a munkát szinte siettetni;	0
   Hetek óta foly már - nagy készület ímez:	0
   Mind az egész udvar neki varr és hímez.	0
      Piroska az éjből is nappalt csinálna,	0
   Érdekli fölöttébb az utolsó pálha;	0
   Sürög-forog, intéz, maga szabja, bontja:	0
   Oh, csakhogy e gondtól csilapodnék gondja!	0
   Csak mikor eljött a legutolsó éjjel,	0
   Órjás bizonyosság zuhanó terhével,	0
   Borult le magános hajadon ágyára,	0
   Sírt az el-elfúló forrásviz módjára.	0
      "Anyám, jaj anyám!" - így szakad a szó tőle -	0
   "Mért kelle sietned oly hamar a földbe!	0
   Vagy, már ha le kellett kora sírba szállnod,	0
   Mért oda nem vitted árva kicsiny lányod!	0
   "Oh, mert, ha te élnél, bizony én is élnék,	0
   Ami velem történt, soha nem történnék;	0
   De mit tehet a lány, árván, növeletlen,	0
   Kemény férfiak közt, elhagyva, egyetlen!	0
      Oh nézz le, tekints le amaz üdvösségből,	0
   S ha van egy balzsamcsepp földi reménységből,	0
   Ha van ott irgalom, kegyelem számomra:	0
   Boldogtalan szívem enyhítsd nyugalomra!"	0
   És felimádkozván hajnali mécs mellett,	0
   Enyhült is. Azonban készűlnie kellett.	0
   Vidor ifju lánykák fülébe csevegnek,	0
   Eleven bábjáték az ilyen ezeknek.	0
      Öltöztetik immár gondos, ügyes kézzel,	0
   Kiki boldogságból lehetetlent képzel:	0
   Azt hiszi, nem kell több, csakhogy angyal légyen	0
   A menyasszony s mindjárt menyországba mégyen.	0
   Még aznap örökös szent fogadást tőnek	0
   Oltára előtt a kereszten függőnek;	0
   Ott van a királyné ragyogó udvarral,	0
   Ott Rozgonyi, büszkén a daliás Tarral.	0
      Piroska kicsinybe hogy holtra nem ájul,	0
   Erejét kölcsönzi ősz atyja hajárul,	0
   "Szívből, szeretetből!" - rebegi - hozzá mén...	0
   Add istenem, e szó legyen igaz! Ámen. -	0
   Őszi levélhullás szomorú szakában	0
   Ballag haza Toldi, tűnödve magában:	0
   Kiölé a rablót az utolsó házig,	0
   Most, bosszuja hűltén, szíve lohad, fázik.	0
      Levele császárnak s gyöngyös adománya	0
   Terheli a tarsolyt: jaj de mit ő bánja!	0
   Szemeit csüggeszti lova lába mellé,	0
   Mintha sok elvesztett idejét nem lelné.	0
   Kérdezni madártól, nem meri embertől,	0
   Reszket is a hírért, reszket is a hirtől;	0
   Ki láncsa szegezve rohanna veszélynek:	0
   Félve halad szemközt a budai szélnek.	0
      Ne beszéld ki, bús szél! haraszt ne susogd el!	0
   Bérci magas visszhang állj elibe, fogd fel!	0
   Ne hallja korán meg ami úgy is késő:	0
   Mily messze szakadtak, az a leány és ő!	0
   Budára beérvén, kerülé az udvart;	0
   Félre-zugon fekvő kicsi házához tart,	0
   Hol Bence uratlan henyeségben várja	0
   S kis varga kapusnak cincog citerája.	0
      Toldi se' kérd sem hall újságot ezektől;	0
   Bár köhögős Bence csupa jó hírektől,	0
   De minthogy urával szóba se' mert állni:	0
   Aranyait kezdé ravaszul számlálni.	0
   Toldi csak elnézte neki egyszer-kétszer,	0
   Végre nem állhatja: "Nosza, hol tevél szert,	0
   Te semmirekellő, e tömérdek pénzre?"	0
   Bence odanyujtá, hogy emelje, nézze.	0
      "Jaj, nagy uram! - mondá - sora van mindennek	0
   Keresték, nagy uram! az a sora ennek;	0
   Ahol az úr kedves, ott ebe is kellő...	0
   De hallgatok inkább - én semmirekellő.	0
   Így Bence magából kiszedé kérdetlen	0
   Hogy valaki Toldit szereti kegyetlen,	0
   Valaki, de még ki! nem akármi lány a:	0
   Kisasszony, az is fő: bosznya király lánya!	0
      Toldi riadtában majd holt-eleven lett:	0
   Tudta Piroskát, hogy lakik Örzsi mellett;	0
   Nem volt vele másik? kérdezte szorongva:	0
   "Volt; az, ki megesküdt, minap a templomba."	0
   S nem nézve haragját förgeteges éjnek,	0
   Toldi rohan, száguld, mint kóbori lélek;	0
   Birkozik a széllel Buda nyilt utcáin,	0
   Havas eső csattog, sistereg orcáin.	0
      Mint a kavargó szél azt mit az ég hullat:	0
   Úgy söpri alá s fel őt is az indulat;	0
   Keblét a zimankó meztelenűl járja,	0
   Veri nagy hullámit haja sötét árja.	0
   Mint farkas az aklot kerűlgeti éhen,	0
   Körmöli a földet és rugja dühében:	0
   Úgy őrzi kivűl ő a Rozgonyi házat,	0
   Néma hideg kőtől dühösebbre lázad.	0
      El-elrohan olykor s vissza megint újra,	0
   Fejével a falat döngeti és fúrja:	0
   Jaj, ha szegény Lőrinc most elibe lépne!	0
   Ne hagyd, uram Isten, most esni kezébe!	0
   Így Toldi bosszúját tehetetlen ontá	0
   S mire a föld vére összefagyott csonttá,	0
   Felvirrada ő is, dühe alábbhagyván,	0
   Valahol egy korcsma utcai kőpadján.	0
      Nem aludt, zsibbadság nyomta csak el kába -	0
   Ocsúdva, leszállott önön bús magába:	0
   Ott lelte hibáját nagy bánata mellett,	0
   Hogy senkire vádat másra nem emelhet.	0
   S érezte, hogy el kell bujdosnia messze,	0
   Ahol az új párnak híre-nyomát vessze;	0
   Beűlni Szalonta mord falai közzé,	0
   Piroska felől még álmodni se' többé.	0
      A reggel azonban szélesre kinyílott,	0
   Észrevevé Miklós, hogy rosz helyen ül ott	0
   Felvánszorga tehát, s hazafelé menve	0
   Kit lát? a Piroska férjét, vele szembe.	0
   Toldi el akarta kerülni; de Lőrinc	0
   Örvend neki mindjárt, keze messziről int,	0
   Arca ragyog; Toldit üdvözli, kiáltja:	0
   Nincs hova előle menekülni, látja.	0
      S Lőrinc odaadná neki lelkét-testét,	0
   Hívja, hogy ők hárman töltsenek egy estét,	0
   (Rozgonyi most úgy sincs itthon az ifjakkal:)	0
   Toldi csak ezt mondá szigorú szavakkal:	0
   "Ne híjj te magadhoz, ne, se ma, se máskor;	0
   Tudod-é mit mondtam neked a viváskor?	0
   Ha te rosszul bánnál - mitül Isten őrizz'! -	0
   Ne híjj te magadhoz soha engem, Lőrinc!"	0
      De amaz dicsekszik s bizonyítja hévvel,	0
   Mily boldogan élnek szép ifju nejével;	0
   Lássa, tapasztalja: lehet-e már szebben? -	0
   Ámbár hazudott is Lőrinc, nem is, ebben.	0
   Piroska sokat tőn - majdnem lehetetlent,	0
   Elnyomni szerelmét, az első egyetlent;	0
   Büszkébb vala, mintsem tűrne olyan dolgot,	0
   Hogy a világ előtt ne legyen ő boldog;	0
      Az eskü is immár neki erős gyámol,	0
   Az a reménység is mire apja számol;	0
   A vérnek is abban lehet egy kis része:	0
   Nem epe a mézes hetek ifjú méze.	0
   És ha talán Toldit soha meg ne lássa:	0
   Beállhat idővel szive gyógyulása;	0
   Marad ugyan sebhely: megérzi halálig,	0
   Ha az időjárás komorabbra válik. -	0
      Szó nélkül a bajnok búcsut vesz azonban,	0
   Haza érve, Pejkót nyergelteti nyomban;	0
   Estig az érc zablát marja szegény pára:	0
   Ő ólba megy akkor, Toldi - lakomára.	0
   Egyszer, csak ez egyszer - de mit ér, mit használ!	0
   Látni Piroskáját - jaj! nem övé az már;	0
   Tőle hideg búcsút - azt sincs joga venni;	0
   Egy néma sohajtást - jobb oda se menni.	0
      Hátha szilaj vére - de galamb lesz, bárány;	0
   Váljon meg örökre - meg, ez egy perc árán;	0
   Keserűbb lesz akkor - legyen! azt szomjúzza; -	0
   Így habozott a hős: de az örvény húzza.	0
   Piroska szivét is szaporán döbbenték	0
   Ura dicsekvési: ki a mai vendég;	0
   Vére-hagyott ajkát emelé tiltóra:	0
   De a beszéd elhal, nem veheti szóra.	0
      Egész nap az Istent mind csak azon kérte,	0
   Hogy Toldi ne jőjön (hisz' úgy sem igérte);	0
   S egész nap a szívét mind csak azon kapta,	0
   Hogy, ha felé sem jön, megreped miatta!	0
   Az az egy pillantás, amaz első édes,	0
   Marcongló, iszonyú, de gyönyörűséges.	0
   Repeső, örvendő, bánatos és bánó,	0
   Felelő és kérdő, viszont szemrehányó;	0
      Tilos, ámbár büszke egy isteni jogra,	0
   Kárhozat', üdvösség' mennye, sötét pokla.	0
   Kétségbe-esés, hol odavész test, lélek:	0
   Az az egy pillantás ezt érzeti vélek!	0
   Elmúlt valahára az az egy pillantás:	0
   Észre se' vőn semmit a kenyeres-pajtás,	0
   Kinek a boldogság mind nyelvire tódul,	0
   Se hallva se látva sok fecsegő szótul,	0
      Volt idejök lassan maguk' összeszedni	0
   Lassan a beszédnek közzé elegyedni:	0
   "Így, az idő, termés" - "úgy, a lovak, harcok -"	0
   Ami belül forrong, elföldheti arcok.	0
   Étel-ital közben Miklós szive zsendül	0
   Vérmes egészségtől, bortul, szerelemtül;	0
   Iszik az új párért, hogy ihassék érte:	0
   Nem bánja, ha Lőrinc oda van is értve.	0
      S mikor a szép asszony, poharát elvéve,	0
   Márt nevető rózsát aranyos fényébe;	0
   Megfeledé szinte hosszu örök búját,	0
   Élvezi mit a perc öntudatlanúl ád.	0
   Asztal utóján már kedvökre lakoznak;	0
   S ím, erdei süldőt, büszke vadat hoznak,	0
   Mint eleven, nyujtó-deszkára hasalva,	0
   Bőre piros páncél, szájában egy alma.	0
      Tar nekigyürkőzött a gazdai késsel,	0
   Esett neki visszán szelnie bal kézzel:	0
   "Addsza" kiált Toldi, s elkapta nevetve:	0
   Elereszté Lőrinc, sanda szemet vetve.	0
   Akkor - nem tudom én mely csintalan ördög,	0
   A kis bor-e, melyben ajaka megfördött,	0
   Vagy az érzés, a már eltemetett, régi,	0
   Súgta Piroskának, hogy ezt mondja néki:	0
      "Édes uram, mért is tetteti kegyelmed,	0
   Kíméli a jobbot a bal keze mellett?	0
   Tudom én, jól láttam, mire képes jobbja:	0
   Hát a viadalkor, az utolsó kopja?..."	0
   Lobbot vete Lőrinc nagy-hirtelen erre,	0
   Képe vörösebb lett mint a malac bőre,	0
   Bal keze meglódult akaratja ellen	0
   S visszacsapá a szót, az eredő helyen.	0
      Vért - amitől ajka majd szinte kicsattan,	0
   Vért foga a nőnek serkeszte legottan;	0
   Rámered egy percig sáppadt meredéssel -	0
   S nézi vadul Lőrinc Toldit a nagy késsel.	0
   De hamar - mint döbbent őze vadon tájnak,	0
   Iszonyát felfogván az ijesztő tárgynak,	0
   Visszagurul mintegy teste körül, s száguld,	0
   Tüske, bozót, sűrű neki jó országút -	0
      Iramodék Lőrinc egy közel ajtóba,	0
   Mely sehová sem visz csak a benyilóba,	0
   Honnan egyéb út-mód sincsen menekedni:	0
   Ablakon útcára kelle magát vetni.	0
   S mint szeme a prédán megáll fenevadnak,	0
   Vesztegel egy kissé, cimpái dagadnak;	0
   De futni ha látja, önkénytelen üldi:	0
   Csörtet amaz után rettenetes Toldi.	0
      Eléje Piroska könyörögve lebben,	0
   Esdekel uráért szép neje legszebben,	0
   Kezére omolva, mély fekete szemmel	0
   Néz rá föl, ijedten, kérve, szerelemmel.	0
   Látja ölén Miklós a szép szelid arcot:	0
   Haragja szivéből nyomon elviharzott,	0
   S mint fekete felleg a lemenő naptól;	0
   Egyszerre pirossá hajnalodék attól.	0
      Kebeléhez vonja rejtező orcáját,	0
   Szorítja, öleli tilos mennyországát,	0
   S lehajolván sűrű, önfeledett csókra,	0
   Közben susogását így tördeli szókra:	0
   "Jer! - hévvel, erővel zúdítja lehellve:	0
   "Jer velem - elviszlek - paripám nyergelve -	0
   Oda hol még szellő - nap fénye se leljen -	0
   Megvédlek egy ország - mind a világ ellen!"	0
      Piroska e szónál vette magát észre,	0
   Mint gyönge bogár, mely keveredett mézbe;	0
   Kibontakozott és rebegi esdőleg:	0
   "Becsületét védd meg, oh lovag, egy nőnek!"	0
   Ott remeg a szép nő, - nem üvölt, nem jajgat,	0
   Segély kiáltásra nem nyit zajos ajkat,	0
   Reszket, halovány mint a liliom szirma:	0
   Jól érzi, hogy ellent állani nem birna.	0
      Ám Toldin erőt vesz keserű józanság,	0
   Az előtte verdő nemes ártatlanság,	0
   Ki lovagnak hívja... mintegy maga ellen!	0
   Becsületének hogy védelmire keljen.	0
   Most látja először - igazán most tűne	0
   A bajnok elé rút, rettenetes bűne,	0
   Mire csak gondolni borzalom, utálság:	0
   Egy szerető szívet hogy tört meg az álság.	0
      Törjék hát!... riadá - az övé is törjék:	0
   Élve, pokol minden kínjai gyötörjék!	0
   Nagy keserű búgás leve búcsuzása,	0
   S ment, hogy soha többé Piroskát ne lássa.	0
   ^[1] Népies geographia szerint, mely a Brunszvik históriából szivárgott	0
   népünk közé. Mágnes hegy a tenger közepén, mely minden hajót s	0
   egyéb közeledő tárgyat magához ránt. A. J.	0
   ^[2] Főudvarmesternő, duenna. Régi. A. J.	0
Hatodik ének	0
      ,Gazdagsággal való rakott sírt felbonta.'	0
      Ilosvai	0
   Piroska... ez a név! jaj nekem, ez a név!	0
   Hogy tipra keresztül egy boldogtalan év	0
   S közel a másiknak fele is már rajtam,	0
   Mióta e dalra kulcsolva van ajkam!	0
      Még az se merészelt - a panaszos ének	0
   Enyhületet hozni az apa szivének:	0
   Egy szomorú kőre űlt szárnya-szegetten	0
   S néma didergéssel gubbaszta felettem.	0
   Piroska! leányom kis árva leánya!	0
   Kedvesem egyetlen kedves maradványa!	0
   Ki neved a költő ámaiból vetted,	0
   Anya így szólítván, csecsemő-szülöttet:	0
      Baljóslatú névvel jöttél te világra!	0
   Oh, le ne szálljon rád még jobban is átka,	0
   Hogy sorsod azéhoz közelítsen gyászban,	0
   Kit képzetem alkot a Rozgonyi házban!	0
   Hamar elment tőled, kora előtt ment el,	0
   Alig ösmerkedvén "a kis idegennel";^[2]	0
   S te nem ismerhetted bús életed árát:	0
   Amaz elporló szív teljes-egész tárát.	0
      Sínyleni - oh, hogy ne? már sínyled anyádat.	0
   S veled együtt nő majd a csecsemő bánat;	0
   Hanem, amit vesztél, nem érted egészen:	0
   Emléktelen emlék, egy üres hang lészen!	0
   Egy üres hang! ő! ő!... S hol ecset-, vésőnek,	0
   (Mit emberi vad dölyf gúnyol teremtőnek)	0
   Hol van a toll, a szó művészi hatalma,	0
   Életre idézni ami neked halva?!	0
      Fogsz írni magadnak róla hiú képet,	0
   Összerakosgatván sok külön emléket:	0
   Hanem az a kép már merő idegen lesz;	0
   Boldogtalan gyermek! a te anyád nem lesz.	0
   Mi haszna, mi haszna!... az a vidor élet,	0
   A szép kis ablakból kisugárzó lélek.	0
   Mely, mint kicsi csillag, haj! rövid ösvényén	0
   Beragyogta körét, egyedül önfényén;	0
      Az a komoly érzés játszi kedély mellett,	0
   Melyért idegennek is szeretni kellett;	0
   Nyilt szív, ajak és arc, nevető nagy kék szem...	0
   Róla vetett árnyék: de nem ő az mégsem.	0
   De talán még jobb így: legyen inkább zárva,	0
   Előtted az a sír, kedves kicsiny árva!	0
   Te csak a felszínen, virágain játsszál,	0
   Legyen a gyász könnyű mely örökbe rád száll.	0
      Élj te!... hisz ő jóslá haldokoló szájból:	0
   "Itt, itt a halál van: vigyék a halálból!"^[3]	0
   Soha ne értsd a bút, mely ide van írva:	0
   Vigyük a te részed, mi öregek, sírba. -	0
   Piroska, szegény szív! egyedűl s kietlen	0
   Maradott, hogy Toldi fölverte kegyetlen	0
   Mint a virág, melyet zivatar elgázol,	0
   Kókadva lehajlik, letörötten gyászol;	0
      Harmat esi: rothad, sugár üti: sorvad,	0
   Könnye csak emészti, szerelemtől hervad:	0
   E tüzet ama víz éleszti, nem oltja,	0
   E vizet áma tűz nem issza, de ontja.	0
   Még ajakán a csók, a bűnös, a bűvös;	0
   Ki tudja, mikor lesz annak helye hűvös?	0
   Még hitető szónak fülében a zajja:	0
   Lessz-e idő, vajjon, mikor ezt ne hallja?	0
      "Jer, jer!" az édes hang csapja fülét: "jer, jer!"	0
   Melegíti arcát kárhozatos gerjjel:	0
   Oh, bújni, pirúlni, a földbe sülyedni,	0
   Elveszni!... de mégis szeretni, követni!	0
   Hol vagy ma, vitézlő bátor kötelesség?	0
   Az, kit előbb védtél, maga is ellenség;	0
   Hol van az oltári szent eskü bizalma?	0
   Ím, az erős támasz most egy hiu szalma;	0
      Szeretni, szeretve, megimádva lenni,	0
   S nem tudva; bosszúból szív gyilkosa lenni,	0
   S kicsit is bánni, mi az elmulté lett:	0
   Hát még az egész, nagy, irtózatos élet!...	0
   Minden okot, vádat maga ellen zúdít,	0
   És menti, kimenti, érte vivó Toldit:	0
   Ki tudja, mi rejtett fogadás gátolta	0
   Hogy megnyissa szivét, akkor, vagy azolta!	0
      S nem volt-e az egész viadal kísértés?...	0
   Bajnoka szívének betegítő sértés,	0
   Hogy ama jöttmentnek magát oda dobja,	0
   Csakhogy az oltárnál melegedjék jobbja?...	0
   Oh, átkozza dacos, gyermeki makrancát,	0
   Hogy bosszura vette Toldi cseles harcát,	0
   Vissza nem űzé Tart egyenes szavakban,	0
   Nem volt bizodalma a nemes lovagban!	0
      Tárt karral ölelni hogy' sietett volna!	0
   Azóta mi minden beh nem így lett volna!...	0
   S ama képzelt jóhoz, melyet így eljátszott,	0
   Élte a halálnál feketébbnek látszott.	0
   Hát még, ha leányi áldozatát méri!	0
   Meddő legyen inkább, az egeket kéri;	0
   S visszára viszálván anya-érzeményét,	0
   Meggyűlöli apja lehető reményét.	0
      Ím, hős ivadékban háza dicsőn kelne!	0
   Egyezik a becsvágy és szíve szerelme!	0
   És most tönkre teszi a Rozgonyi házat	0
   Vagy keserű balsors, vagy örök - gyalázat!	0
   E szó, ez utóbbi, e kimondhatatlan,	0
   Vérrel lepi arcát, csupa gondolatban;	0
   Sülyedésén már is megriad, elszörnyed:	0
   Ajkán idegen csók pokoltüze terjed!	0
      Oh, hol van elég köny, oltani, e tűznek?	0
   Vezekelve omlik lábához a Szűznek:	0
   Szeplőtlen alakja neki égő szégyen,	0
   S ha mondja is: "ámen," nem meri: "úgy légyen".	0
   Nem meri, nem tudja, nem akarja szinte:	0
   Többé az imádság, érzi, nem őszinte,	0
   Meg kellene bűnét, s nem birja, utálni,	0
   Hazudik, hogy ettől meg akarna válni.	0
      Már földi reménye idealant romban:	0
   S elvessze hitét az örök irgalomban...?	0
   Gyötrelmes az élet, a halál rettentő:	0
   Maga egymagában viadalmas kettő.	0
   Ezalatt mi történt - akármi! - a férjjel?	0
   Haza kerűlt Lőrinc valamikor éjjel,	0
   Szeretett is volna boszut állni durván,	0
   De szólani nem mert, Toldira gondolván.	0
      Jöttére Piroska talpig elirtózott,	0
   Szívén a gyülölség hidegen kígyózott:	0
   Most érzi először, mennyire utálja	0
   Kinek oh be másra tőn fogadást szája!	0
   Én pedig elmégyek a messzi keletre,	0
   Követem bús Toldit szomorú életre: -	0
   Nagyfaluba Miklós futtába benézett,	0
   De az anya-kasban most nem lele mézet.	0
      Nem gyógyítja szivét jó anyja beszéde,	0
   Megszompolyodik az Anikó negéde:	0
   Komoran ezekkel rövid jónapot vált,	0
   S fölkeresi most nyert szalontai odvát.	0
   Ti, kik a hős Toldi örökét lakjátok,	0
   Jó emberek! egy szóm van elébb hozzátok.	0
   Idegen lettem már én azon a földön,	0
   Nem is ösmertek rám, ha oda vetődöm.	0
      Tán az idősbek közt még szóba hozódik	0
   "Itt született, itt nőtt; becsűlete volt itt,	0
   Kenyere is holtig; de világra zülle:	0
   Ki tudja, ha lett-e, vagy semmi, belölle?"	0
   Képzeletem szárnyán oda visszatermek,	0
   S barangolom a tájt, kicsi sápadt gyermek;	0
   Hallgatom a három nyárfa ezüst lombját,	0
   S tanulom, amelynek tanui, a mondát:	0
      Hogy telepedtek volt hajduk Köleséren,	0
   Bocskaitól nyerve faluhelyet véren;	0
   Azután hogy vették Toldi jeles várát,	0
   Gulya s ezer tallér ütvén meg az árát.	0
   Onnan a háromszáz - mikor s mez' iránt a	0
   Haza, Bethlen, a két Rákóczi kivánta,	0
   Táborba, mezőre, hadakozni hősen,	0
   Hogy robbana mindjárt, - köztük az én ősem.	0
      De békeidőn sem vala ottan béke:	0
   Töröké volt Lippa, sőt Gyula vidéke,	0
   S hogy el ne rabolja szpahi, préda-rántó,	0
   Kardosan követte az ekét a szántó.	0
   Onnan a végházak ostora és réme,	0
   Jó Varga Mihály is hányszor aláméne,	0
   Kinek a nevével immár török asszony	0
   Csecsemőt ijesztget vala, hogy hallgasson;	0
      Ablakon, azt mondják, így szokta kidugni:	0
   "Kapd el, Varga Mihály! nesze, iste bundi!"	0
   Megesett, hogy Mihály odakün hallgatta.	0
   S jó lova nyergébe sebesen fölkapta.	0
   Ott van a Szigettó, ma ugar, vagy pázsit,	0
   (Noha én is szedtem vadréce-tojásit,)	0
   Hova egy más hajdu a törököt hordta,	0
   Tetemes váltságért adván ki gyakorta.	0
      Szigetbe ladikján bekötözött szemmel	0
   Vitte; soha szökni, bolond feje, nem mer;	0
   Perdig a széles víz úgy megapadt nyáron,	0
   Hogy hosszú doronggal evezett a sáron.	0
   Ott van az Őrhalma,^[4] s még közelebb szintén	0
   Testhalom, a Kender nevü érnek mentén;	0
   Kisded halom ez már, horpadva, sülyedve:	0
   Bár török ezrével van alá temetve.	0
      Mert ott rakatá le, az öt kapitánnyal,	0
   Már kész diadalmát Győri a pogánnyal,	0
   Egri, Bakó, Torma, Csizmadia, Jőthe,	0
   S Jakab a most élő Győriek előde.	0
   Támadt vala Bethlen, ama Gábor öccse,	0
   Fejedelmi székből hogy urát kiüsse,	0
   Rákóczi fejére a törököt hozván;	0
   Vele sok budai, temesvári ozmán.	0
      S mivel, Élesden tul, fejedelme késik,	0
   Ibrányi fogá fel a török ütésit;	0
   Akkor eszelt Győri egy ilyen furfangot -	0
   De lankad ez a húr: váltsuk fel a hangot.	0
   Szalontánál csaptak össze,	0
   Folyt piros vér alkonyatig;	0
   Megszaladt Ibrányi népe,	0
   Meg sem álla Nagy-Váradig.	0
   Emiatt kemény haragban	0
   Rágja nyelvét Győri Jakab;	0
   Hadnagyok közt a legkisebb,	0
   Hajduság közt legderekabb.	0
   Vesz török csuhát magára,	0
   (Volt elég a csatamezőn),	0
   Kontyot is köt, tarka turbánt,	0
   Patyolatból, piros fezén.	0
   Harcsaszájú pisztoly kettő	0
   S hosszú handsár öve megett;	0
   Ajakán, bitang török szó -	0
   Hamis pénz, de jól penegett.	0
   Táboron így, ló-keresni,	0
   Egy kantárral végig halad:	0
   Hétezerre, úgy mint egyre,	0
   Becsüli a pogány hadat.	0
   S hétezerből háromszázra -	0
   Mennyi jut csak egy-egyfelé?...	0
   Látja, hogy ma győzelemre	0
   Nincs egyéb ut, mint a cselé.	0
   Ott a Kenderér, bizonyság!	0
   Rajta innen a Testhalom:	0
   Ott fehérlett Ali szerdár	0
   Sátora az éroldalon.	0
   Közelében egy lefordult	0
   Csolnak - szellős tábori pad:	0
   Csolnakon ült a bölcs díván	0
   És - alatta Győri Jakab.	0
   Váltig mondja Bethlen István,	0
   Ősz hajára emlegeti:	0
   Rákóczinak e csatával	0
   Hogy' lement a becsületi;	0
   Váltig mondja, hogy az ország	0
   Fejedelmet másat kiván:	0
   Rázza kontyát Ali szerdár,	0
   Keveset szól a bölcs diván.	0
   "Majd bizony, e légy-csipéssel	0
   Úgy megszédült! alig, alig...	0
   Csak az éjjel ránk ne üssön,	0
   Fel ne verjen fris hajnalig!"	0
   Hallja, mint fél a pogányság,	0
   S visszaoson Győri Jakab:	0
   Szalontára, a hajdúkhoz,	0
   Megviszi a hallottakat.	0
   "Fürge hajduk, jó vitézek!	0
   Csöndes, álmos az éjszaka:	0
   Jól behallik, amint ágyúz	0
   Réteken a bölönbika:	0
   "Nem süt a hold, gyér a csillag,	0
   Ködben hamvad parázs tüzök;	0
   Előálmot alszik ott lenn	0
   A fölebb nem szított üszök:	0
   "Nosza, hajrá! a törökre!	0
   Nem hibázhat merész cselünk:	0
   Én vezetlek, ti utánam	0
   Mint az árnyék. Jézus velünk!" -	0
   A futásról én nem egyszer	0
   Hallgatám a nép öregét:	0
   Ifju lelkem szomjan itta,	0
   Tej gyanánt az édes regét.	0
   Kilenc helység - ma már puszta,	0
   Szalontai zsíros határ:	0
   Népe gyakran tova züllött,	0
   Míg elölte török, tatár.	0
   Keszi, Kéza, két Vásári,	0
   Gyarak, Vímer, Simonkerék,	0
   Kölesér, Panasz - hol minden	0
   Templomhelyet jól ösmerék.	0
   És, hamikor futni kellett,	0
   A nép kincse: kapa, kasza	0
   Mind a várban lelte helyét; -	0
   Ekkor is volt nagy halmaza.	0
   E kaszákból sok szekérrel,	0
   Győri gyorsan alávitet;	0
   Messze a tart megkerűli,	0
   Gyöpös az út, az éj siket.	0
   Sok vizes rét, sok mocsár van	0
   A pogány had háta megett;	0
   Szerinszerte mind kaszával	0
   Telehányják az ereket.	0
   A sás kardja, buzogánya	0
   Rejt halálos, fényes acélt; -	0
   Nem kérdezik akik teszik	0
   Maga Győri tudja a célt.	0
   Már sötétlik pitymalatra,	0
   Hajnal előtt, éjfél után:	0
   Lóra szálltak, lesbe álltak	0
   Győri és az öt kapitány.	0
   Osztva ketté kis csapatjok	0
   A török két szárnya felől:	0
   Százötven ló, s gyalog ami	0
   Benszorult a pogány elől.	0
   Hát csak egyszer, jeladásra	0
   Perdül a dob, rézkürt riad;	0
   Mintha ég-föld leszakadna	0
   Tomboló zaj, sívás miatt.	0
   "Rajta, rajta! hozzá, hozzá!	0
   Jézus segíts! Jézus ne hagyj!"	0
   De helyéből, a sötétben,	0
   Nem mozdul a maroknyi had.	0
   Csattog a kard, puska durrog,	0
   Mintha folyna bősz viadal:	0
   Kézre hurkolt vad lovának	0
   Vonszolásán ébred a tar.	0
   "Allah! Allah! itt az ellen!	0
   A derékhad Rákóczival!"	0
   Hát megől most nagy-sok sűrü	0
   Daru rebben, vadlud rivall.	0
   "Merre fussunk, hogy kijussunk?	0
   Földön is kard, vízben is kard!	0
   Allah! Allah! már fejünkre	0
   Égből szórja le a magyart?"	0
   Ekkor aztán: rajta! vágni!	0
   Mint a vetést; egymás után,	0
   Szigetenkint és egyenkint,	0
   Győri és az öt kapitány.	0
   Szigetenkint, lápon, éren,	0
   Másnap is még, sőt hetekig,	0
   Úgy vadászták, úgy halászták,	0
   Élve-halva, mérföldekig.	0
   Sok, szájában kizöldellő	0
   Árpaszemmel, éhen veszett; -	0
   Szalontánál a háromszáz	0
   Hajdu dolga ekkép esett.	0
   Holtig ezért őket Rákóczi becsűlte,	0
   Böjttel, imádsággal ez napot megűlte,	0
   Hogy megerősíték ingadozó székét,	0
   S köthete szultánnal becsületes békét.	0
      Íra kilenc pusztát nekik adományon,	0
   Fel is gyarapodtak tetemes zsákmányon;	0
   Akkor emelték a várnak erős tornyát, -	0
   Ezután több útas nézze meg a romját!	0
   Tudom én - el tudnám mondani, hogy épül	0
   Mező-Gyarak és több faluhely kövébül,	0
   Tilalma dacára gyaraki Pethőnek,	0
   Kit alkuval aztán magok közé vőnek;	0
      De akkor e szónak se vége se hossza:	0
   Igazítsuk rúdját az időnek vissza,	0
   S hátrafelé három öregebb századdal	0
   Toldi felől ismét így zöngedez a dal.	0
   Otthon vala immár, s bástyáinak ormán	0
   Bús Toldi naponként elnéze mogorván,	0
   Mint élemedett sas, kit a világ bosszant,	0
   Szikláira bámul, egyedül, naphosszant.	0
      Négyszögbe kerített alkalmas erősség;	0
   Három felöl a tájt szegi nagy erdőség,	0
   Nyúgotra mező s láp, be sem is látható;	0
   Fekete mély vízzel mossa tövét "a Tó"^[5]	0
   Még most is alantabb völgyellik az utca;	0
   Hol falait hajdan árok koszorúzta:	0
   Megnézheti bizony négyszögbe határát,	0
   Ki nem hiszi nékem Toldi jeles várát.	0
      Mellette a Toldi helysége, Szalonta,	0
   Falusi szűk földjén magát összevonta,	0
   Kölesértől fogva Kender nevü érig:	0
   Ötvennyolc telek az, ha igazán mérik.	0
   Kongó palotában, tágas öreg csűrben,	0
   Hol unalom pállik, pók sző-fon, az űrben,	0
   Vonszolja egész nap Toldi sötét árnyát,	0
   S árnyéknál feketébb szivbeli magányát.	0
      Oh mily egyedül van! igazán most érzi;	0
   Nagy-néha szobáit sorra körülnézi:	0
   "Ez az asszony háza! ez volna!" sohajtja,	0
   S elfordul, az ajtót szomorún behajtja.	0
   Majd kerüli azt is, rázárja lakatját, -	0
   Mint, kinek elvitték szerette halottját,	0
   A teritő helyét kerülni ügyekszik:	0
   Hanem a lelkében szüntelen ott fekszik.	0
      Vele virraszt későn, vele kél korán Ő,	0
   Bánattal együtt az unalom is ránő,	0
   Nap, nap után, hízva mint hóguja gördül:	0
   Toldi erős válla, súlya miatt, görbül.	0
   Aztán meg ez a nagy, tehetetlen béke!	0
   Téli fakó színben, mint vára vidéke,	0
   Vagy az a nyirkos köd, mely soha nem mozdul	0
   Napok óta onnan: sem esik, sem tisztul.	0
      Nem tűrheti: dolgot! valamit! akármit!	0
   S mintha ez ötlettől enyhűlne parányit; -	0
   De amely zsákmányra eleven bú rontott,	0
   Haj! elmar az attól minden egyéb gondot.	0
   Munkába mohón kap: rombol; ujít, tervel,	0
   Vára körül mindent, ami mozog, felver,	0
   Nagy rémületére az öreg várnagynak,	0
   Hogy neki, mint eddig, pihenést nem hagynak.	0
      Ás-vés, farag, árkol, cölöpöl a jobbágy;	0
   De lassu a munka, előre fut a vágy	0
   S mint gyermek az úton; előre kifárad:	0
   Csupa ördögárka környezi a várat.	0
   Mibe tegnap kezdett, ma félbe' hagyatja,	0
   Változik a kedve, de nem a bánatja;	0
   Ez fekete színű fala a szövetnek:	0
   Viseli ezt rongyig, virági kimennek. -	0
      Majd téli vadászat örömire gondol,	0
   Látva hogy a zúztól erdők haja kondor:	0
   Pata^[6] rengetegjén, mely még ősi, szűzi,	0
   Medve, bölény, farkas szomszédait űzi.	0
   Azután ez sem kell, riadása vadnak:	0
   Belőle az esti lakomák maradnak,	0
   Cimbora-csődítő hosszú nagy ivások,	0
   Vadász társaihoz gyülekezvén mások.	0
      Benyúlnak az éjbe, az arany hajnalba.	0
   Át a munkatevő, isteni nappalba:	0
   Orca-pirulással szégyenlik a fáklyák,	0
   Hogy ezek a táncot szemtelenül vágják.	0
   Mert asszony is ottan, kerül be leány is;	0
   Vonzódva magától, de rabolt zsákmány is;	0
   Fájdalom! azzá lesz a teremtés gyöngye	0
   Amivé mi tesszük, "mi erősek". Gyönge. -	0
      Immár az egész tél egy hosszu tivornya,	0
   Nincs benne az éj s nap váltogató sorja;	0
   Arra is a tündér kikelet rávíradt;	0
   De Toldi sebének mind nem hoza írat.	0
   Borban, szerelemben noha mélyen gázol,	0
   Amaz egy csók mérge el nem enyész százzal;	0
   Olykor az édesbe belehal, míg issza,	0
   De még keserűbben tér bánata vissza.	0
      Ezt hogy kiszorítsa, eszeveszett fővel	0
   Búja erős házán dúl minden erővel;	0
   Mit neki egészség, erkölcs, vagyon, élet,	0
   Becsület, és jó hír, és örök itélet!	0
   Mely dolgot az anyja Nagyfaluban hallván,	0
   Nem bir erőt venni szülei fájdalmán,	0
   Füle a rossz hírrel hetek óta telve,	0
   Mintha körülzúgná erdők sürü nyelve.	0
      Izent is, elébb csak szerető szavakkal,	0
   Majd komoly intéssel, majd feddve, haraggal:	0
   Hogy fia mért nem jön, soha is, egy szóra? -	0
   Hű Bence cselédnek egy napon így szóla:	0
   "Fogj be, öreg, fogj be! nincs messze Szalonta:	0
   Bosszant nagyon engem ez a mende-monda	0
   Arra, kit én szültem és már az ölemben	0
   Nevelék isteni igaz félelemben.	0
      Apja se volt ollyan - csak irígye költi!	0
   Se apja, nagyapja, se senkije Toldi;	0
   Tudná csak, amit rá hazudozni mernek!	0
   Fogj be, Bence; lelkem' tépi az a gyermek.'	0
   Oda-át meg a vad cimboraság dőzsöl;	0
   Tenger sok italtól Miklós feje gőzöl,	0
   Szeme bortul nedves, tekintete redves,	0
   Előtte ledéren táncol az új kedves.	0
      Most Bence ijedten, az ifju, belépe,	0
   Toldinak ész nélkül ezt súgta fülébe:	0
   "Jaj! engem az Isten mára se virasszon	0
   Ha nem apám jő, meg a nemzetes asszony!"	0
   Feltámolyodék a lovag, e szót hallván,	0
   Látta is ablakból; együgyü alkalmán	0
   Öreg anyját, amint várába befordul:	0
   Rögtön kiocsúdott feje minden bortul.	0
      Mereven pillantást vete az ivókra,	0
   Nagy bor-pocsolyákra, odavert kancsókra.	0
   Részegen a dühtől sírvafakadt nőkre:	0
   S kiosont, mint árnyék; hátul a lépcsőkre.	0
   Onnan ereszkedvést lerohant, az ólnak,	0
   Szőrire, hátára zökkene Pejkónak,	0
   S ki, az oldalajtón, megeredt felvágva:	0
   Anyja elől futván a messze világba.	0
      Ezalatt Bencével a nemzetes asszony	0
   Törekedék fel, hogy semmit ne mulasszon,	0
   Fiát igazoltan hogy mielőbb lássa:	0
   Jaj! látnia sem kell: hisz' elég hallása!	0
   Odalent még távol hallja miként bőgnek,	0
   Trágár dala rikkant buja dőzsölőknek,	0
   Nevetés, káromlás vadul egymást űzi,	0
   Csapja meg a lépcsőn dohos ital bűzi.	0
      Küszöbön undorral tántorodik vissza	0
   Habozva kicsinység: be nyissa? ne nyissa?	0
   Harag a fájdalmán hogy erőt vesz végre,	0
   Belöki az ajtót, s löki azzal végre.	0
   Ott halavány arccal, hosszu sötét gyászban	0
   Áll (csak az árnyéka van belül a házban);	0
   Keresi - a szíve öszeszorul fájva:	0
   Ki elébe sem jött, hogy ott se' találja.	0
      Nem tűrheti, látván az idegen renyhét,	0
   Bosszúság töri meg felfakadó könnyét,	0
   Arca pirul kissé, s karját fölemelve,	0
   Bátran, erős hangon, így pattoga nyelve:	0
   "Ki, ki orcátlan had! ez a fiam vára:	0
   Nem hagyom a házát, javait prédára!	0
   Én mondom, az anyja: el, el! haza innen!	0
   Parancsolom! tüstint takarodjék minden.	0
      Megver az Isten még - verjen is az átok -	0
   Hogy az én jó jámbor fiam' elrontjátok.	0
   Hanem annak vége: ki, herék, innen! ki!	0
   Úgy; hamar, egy-kettő! ne maradjon senki."	0
   Egymásra, körül is, zavarodva pillant	0
   A cimbora, látván hogy Toldi elillant;	0
   Férfiak a hátsó küszöbön, a nők is,	0
   Orr-fintoritással kisorolnak ők is.	0
      Kiki az indúlást várta elébb mástul,	0
   De maradni aztán egy se akart hátul;	0
   Csak a várnagy s Bence bújva egymást váltják,	0
   Mint elülről mindig hátra rakott kártyák.	0
   Látva öreg Bence, fia hogy' meghökkent,	0
   Nosza minden vére süveg alá szökkent,	0
   Keze gyorsabb még, mint szava, gondolatja:	0
   Somnyelű ostorral, ahol éri, csapja.	0
      "Te, te, részeg! korhely! ki vagy te? mi vagy te?	0
   Jó nemzetes úrnak elrontója vagy te?...	0
   Hogy áll a szemed? he? - ne, elől! ne, hátul! -	0
   Ezt tanultad a te vén, józan apádtul?..."	0
   Sirhatnék vala most Bence az ifjabbik	0
   Mint kicsi korában; nem birta fel addig;	0
   Köny, hiszen az csak volt, meg orrtekerődés:	0
   De a hang nem váltott: lett nagy öreg bőgés.	0
      Csillapodék aztán apai buzgalma,	0
   Mérsékeli Bencét asszonya tilalma,	0
   Ki előállítván várnagyot és szolgát,	0
   Szigorún kikérdé fia élte-voltát.	0
   Akkor egész estig s hajnal előtt másnap	0
   Nincs hossza se vége a takarításnak;	0
   Mint a pohár, mindent mosatott tisztára	0
   Fiának, a rossznak, hazajöttét várva.	0
      De hogy elmúlt egy nap, másik is, a hét is.	0
   És Toldi sehol sincs, nem hallja hirét is:	0
   Kulcsait a várnagy hite alá bízza,	0
   S szomorúan hajtat Nagyfaluba vissza. -	0
   Bujdosni azonban tova "nádon-éren"	0
   Űzte szegény Miklóst fiúi szemérem;	0
   Szíve a benzápult sok ronda gyönyörrel,	0
   Teli sok önváddal, nagy lelki csömörrel.	0
      De maró vádjához a bősz dac is ott van:	0
   Vesztét maga érzi, veszni akar jobban,	0
   Becsületén csüggött, s anyján, amaz egyen:	0
   De ha becstelen már... az előtt is... legyen!	0
   Útnélküli földet sokat ő bejára,	0
   Egyszer bevetődött hogy, hogy nem, Budára:	0
   Pejkó eszes állat, vagy csupa véletlen	0
   Vitte oda? vagy más: a feledhetetlen?	0
      Látni: ha láthatná! - de nem is óhajtja:	0
   Hallani: ezt végre óva sem óhajtja;	0
   A hír, ha kivált rossz, mint levegő, terjed,	0
   Nehéz kikerülni hogy bé ne lehelljed.	0
   Tudja Piroskáról, s írja le mint képet:	0
   Egy kiaszott csontváz, bár idomi szépek;	0
   Hervadt liliomszál, - így hirdeti szerte;	0
   Hozzáteszi súgva: "mert az ura verte".	0
      De talán a hír csak költve vala erről	0
   Olyanok által, kik nem hiszik emberről,	0
   (Ritka eset is volt, ha megesett, régen)	0
   Hogy szíve szakadhat lelki vereségben.	0
   Harcát ez a lélek nemesen megküzdte,	0
   Lobogót feltűzte, rémeit elűzte,	0
   Most diadalt űl már szentelt nyugalomban:	0
   Jaj, de a szegény test - a csatatér - romban!	0
      Virági taposva, díszei feldulva,	0
   Nem éled azonnal, sem sok idő múlva;	0
   Borult az egészre enyészetes árnyék;	0
   Szárnyait a lélek lebbenti, - de vár még.	0
   Toldi pedig érzé, hogy ütött az óra;	0
   Kis varga kapusnak egy napon így szóla:	0
   "Menj, kapus, e tollat sisakomról vidd el	0
   Tarhoz, a Lőrinchez, ilyen üzenettel:	0
      Holnap hajnal előtt Duna szigetében	0
   Legyen ott, egyedül, vas öltözetében,	0
   Velem ott megvíni életre-halálra;	0
   Nehogy útcán verjem agyon, eb módjára."	0
   Megijedt a varga s megörűlt magában:	0
   Félt is először, de bízott is urában,	0
   Csiklandja ez ilyen lovagi követség,	0
   Már csak azon töpreng, hogy módosan essék.	0
      Vasárnapi köntöst feszíte magára,	0
   Lábújja hegyén jár, sose' lép sarkára,	0
   Út közben a hallott szókat betanúlja,	0
   S bátran a vitéz úr szeme közé fújja.	0
   Lőrincnek ugyan jött olyas gondolatja,	0
   Hogy e hitvány embert fővel kidobatja,	0
   De legott megrettent a következéstül,	0
   Gondolja, tanácsot jobb kérni az észtül:	0
      Mire használhatná e lenyelt kudarcot? -	0
   Mutat a vargának nem haragos arcot,	0
   Megkérdi: miféle mesterségen volna?	0
   Kapott válasz után komolyan így szóla:	0
   "Becsületes varga, tollát az uradnak	0
   Vidd vissza; nem ez a sora kettős-hadnak;	0
   Lovagi törvényben a te szavad semmi:	0
   Vidd vissza a tollat: nem fogok elmenni."	0
      Kapus eltávozott ilyen üzenettel.	0
   Lőrinc pedig még csak ezután szörnyedt el;	0
   Toldi sosem nyugszik, hogy bosszút ne álljon;	0
   Függ élete immár nyomorult hajszálon.	0
   Köntöse alá vőn szemes acél inget,	0
   Félve az ablakból s lopva kitekinget,	0
   Napokig a házból sehova sem mozdul;	0
   Nagy retesz őrízvén betörő gonosztul.	0
      Végre a félelmet nem győzi, nem állja,	0
   Mert az maga magát növeli, táplálja,	0
   Mint az örök szomj a vízi-betegséget;	0
   Megyen a királyhoz szabadúlás végett.	0
   Páncélba erősen öltözik az útra,	0
   Kétélü gyilokját az övébe szúrta,	0
   Köti oldalára legnemesebb kardját,	0
   Úgy meri megjárni Duna népes partját	0
      (Mely házok előtt van); onnan fel a várba,	0
   Vizslatva szemével, sietett az árva;	0
   S mikor, óra jöttén, palotába lépe,	0
   Borúla ily szókkal a király elébe:	0
   "Fegyveres ittlétem megbocsássa, Felség!	0
   Hanem űldöz engem bosszuló ellenség,	0
   Toldi erős bajnok, úton és útfelen:	0
   Életre-halálra víni akar velem.	0
      Csellel, erőszakkal rávett vala, rákért,	0
   Hogy helyettem ő ví a szép Piroskáért;	0
   Vítt; a leány nőm lett; azután megbánta:	0
   Őrült szerelemre gyúladt fel iránta."	0
   Lajos összerántá homloka redőjét,	0
   Nem akart elhinni Toldirul ily dőrét;	0
   Még egyszer a dolgot kérdezi apróra,	0
   S miután elhitte, komoran így szóla:	0
      "Se te lovag nem vagy ezután, sem Toldi:	0
   Címered a könyvből ma ki fogják dobni,	0
   Becstelenűl a díszt ma letépik rólad,	0
   Róla is. Elmehetsz. Rossz bőröd megóvtad!"	0
   S parancsola egybe' testőr-kapitánynak:	0
   Elfogatására, mint úti zsiványnak,	0
   Csapatot hogy küldjön Toldinak e percben,	0
   S tartsa nehéz vason, szigorú tömlöcben.	0
      Az pedig otthon sem vala mílő héten,	0
   Bujdosik, erdők közt, mint bús bika réten,	0
   Mely töri a nádat rideg özvegy útján,	0
   Egész falu sem bir vele a nagy pusztán.	0
   És mint csikasz ordas tél idején, hogyha	0
   Künt a havas tájék merevenné fagyva,	0
   Legelőn s erdőkön barom egy se' béget,	0
   Ő tűri soká a kínos, fagyos éhet;	0
      De mikor nem győzi, faluba ront bátran,	0
   Útcai őgyelgőt elrabol arcátlan,	0
   Csecsemőt is néha kiragad bölcsőbül,	0
   Mire a vasvillás falu összecsődül:	0
   Toldi azonképen, hegyet erdőt bújván,	0
   Nem tud erőt venni, nem is akar, búján;	0
   Szüntelen a bosszút éhezi-szomjazza,	0
   De tűri ha súlyosb gyötrelme, panassza;	0
      De mikor a vérszomj kerekedik felül,	0
   Be-bejő Budára titkon a vad helyrül,	0
   Lest olykor az útcán, a Duna szerin, vet:	0
   Ha kezére kapná valahogy Lőrincet.	0
   Most is az után lés, - míg a király népe	0
   Hajtja üres nyomát erdők sürüjébe.	0
   Lőrinc pedig épen tér vissza Budáról,	0
   Vagyis Dunaszerre, lefelé a várból.	0
      Lovagi nevének nem töri úgy veszte	0
   Ahogy a biztosság örömét érezte:	0
   Toldi bosszújától sok ideig nem tart;	0
   Jő hát le vidáman, még dúdol is egy dalt.	0
   S íme sarok mellől Toldi reá fordul,	0
   Ragadá nyakszirton s ráförmede mordul:	0
   "Jössz velem itt mindjár' Duna szigetére,	0
   Vivni: ne kiáltson rám egy pulya vére!"	0
      S vonszolta - hiába verdik erölködve -;	0
   Csónakot a parthoz talála kikötve,	0
   Bedobá Lőrincet mint valamely zsákot	0
   Maga evedzővel nagy habokat vágott.	0
   Amint már közepén halad a folyónak,	0
   Egyszerre nagyot rúg s fellibben a csónak.	0
   Oda tekint Miklós, mellette mi csobban:	0
   Hát foglya kiugrott s lemerül a habban.	0
      "Bosszúm' a Dunának nem engedem által:	0
   Meghalsz, nyomorúlt: de az én kezem által!"	0
   Kiáltá fel a hős, s lebukott utána;	0
   S felhozá, mielőtt a fenékre szállna.	0
   Ott az erős bajnok, noha csak fél karral,	0
   Úszva eléré a kis szigetet Tarral,	0
   Letevé a fák közt egy szép tiszta helyen,	0
   Megvárta sokáig, hogy jól kipihenjen;	0
      Akkor szóla: "No Tar, itt az idő, vijjunk.	0
   Halál ma egyőnknek e szigeten dijjunk, -	0
   Én csak e szál karddal, te egész fegyverben:	0
   Viadalmunk ekkép van egyenlő szerben."	0
   Néz vala szét Lőrinc: a vízre, az égre,	0
   Látja, sehol senki nem jő segítségre,	0
   Megfutni hiába: közelébb jó kardja,	0
   Gyors lába Toldinak, mint a Duna partja.	0
      Elbúsúlja magát, elszánja keményen,	0
   Bátrabbá teszi most az utolsó szégyen;	0
   Halnia kell, tudja; de a reménység is	0
   Felcsillan előtte: hátha talán, mégis!...	0
   Kardját senye Lőrinc forgatja emberül,	0
   Sok szúrást ügyesen, sok vágást kikerül,	0
   Toldit e fonák harc majd hozta zavarba,	0
   Jobb kézre csinálván, amit amaz balra;	0
      Fogat csikorint, hogy csak levegőt szabdal	0
   (Vala jártas vívni hadakon két karddal,)	0
   Hirtelen a fegyvert veszi bal kezébe,	0
   S döfi hón' alatt Tar páncélja közébe.	0
   Szörnyet halt. Azután kezde csak aggódni,	0
   Hogy' menekül gyorsan a szigetből, Toldi;	0
   Nem volt oka: mert a sekélyre vonúló	0
   Víz kiveré s ott várt csónaka, mint jó ló.	0
      Hamar átalhajtá a budai részre;	0
   Volt gondja, hogy addig ne kerűljön kézre,	0
   Míg a hegyek, erdők búvóit eléri,	0
   Hol az üldözött vad' bús napjait éli.	0
   Lőrincet azonban szigeti apácák	0
   (Lehet, onnan-túl a viadalt is látták),	0
   Vérben-fagyban, amint feküdött, meglelvén	0
   Elterjede a hír egész Buda nyelvén.	0
      Mindjárt fut az őrség várbul, a királyi;	0
   Hanem elébb jártak Rozgonyi szolgái,	0
   Urokat zöld lészán a hajóba vitték,	0
   S otthon a nagy tornác földjére letették.	0
   E percben az ajtó kifelé megnyílik	0
   (Mely az asszonyházba vive; tudniillik),	0
   Döbbenve Piroska küszöbén ott álla,	0
   Előtte a férje iszonyú halála.	0
      Sikolta egyet csak, mint ölyű, mint héja,	0
   Mereven, ahogy néz; maradt szeme héjja,	0
   Keze a szívére maradott kulcsoltan,	0
   Térdei megtörtek: összerogyott - holtan.	0
   Lett zavar és sürgés a Rozgonyi háznál,	0
   Gondolhatni bizony, ily leverő gyásznál;	0
   Két terítő mindjár', két ravatal készül:	0
   Idegen sem állja könyhullatás nélkül.	0
      Egész Buda eljött nézni, halott látni,	0
   Vala mit szegénynek, úrnak is, ott látni:	0
   Ragyog a terítő aranytol, ezüsttöl,	0
   Körűlte sereg pap imádkozik, füstöl.	0
   Rozgonyi is megjött Kesziből harmadnap,	0
   Alig birja magát, inai roskadnak,	0
   Jártányi ereje sem vala búvába',	0
   Karon úgy segíték maga szobájába.	0
      De kiszökött onnan, mihelyest nem látták,	0
   Útat töre a nép sorain; bocsáták;	0
   S zokogó nagy testtel, csak könnyei húllva,	0
   Szótalan a lyánya testére borúla.	0
   Csókolgatta fejér, hidegült homlokát,	0
   Már befogott szemét; halovány ajakát;	0
   Majd nézte sokáig, fölegyenesedvén,	0
   Ameddig erőt vett sírni való kedvén;	0
      De megint ráomlott, csókolta, ölelte;	0
   Gyenge fehér kezét keze közt tördelte;	0
   Így mult el egész dél, meg a délután is;	0
   Megkönnyezte bizony még aki pogány is.	0
   A papok, és némely hozzá tartozói	0
   Egy darabig nézték, nem akartak szólni,	0
   De mikor már látták, hogy több az elégnél,	0
   El akarták hívni: várják az ebédnél;	0
      Hanem ő nem mozdúlt, nem ügyelt a szóra.	0
   Sem a szentirásból a vigasztalóra,	0
   Úgy kelle utóbb is eltépni erővel,	0
   Akkor is azt mondá, dacra emelt fővel:	0
   "Hisz, nem siratom!... kárt se' teszek magamban.	0
   Gyönyörködöm én csak, kedves halottamban,	0
   Ránézni örömmel soha el nem únnék:	0
   Mily szende, milyen szép! mintha csak alunnék.	0
      Szebb bizony ő nékem most, mint vala élve;	0
   Ne vigyétek sírba, hadd maradok véle:	0
   Nem rohad - elteszem téli virágszálnak;	0
   Hiszen úgy sincs rajta jegye a halálnak!"	0
   Szólt, nagy öreg könnyén átalmosolyogva;	0
   Hanem elszakíták végre, karon fogva,	0
   Leányát pedig a koporsóba zárák,	0
   Vele sok szép kincset: egész falu árát.	0
      Másnap hogy' mene a nagy temetés végbe,	0
   Nem volna leírni se hossza, se vége.	0
   Gellérthegyi kőszál üregébe tették,	0
   S húszan a nagy sziklát ráhengeritették.	0
   Még azon éjjel két tolvaj lakatosnak	0
   (Neve Hincz és Kuncz a két gyalázatosnak)	0
   Az vala napközben kieszelt gaz terve,	0
   Hogy az új sirboltot gonoszúl fölverje.	0
      Mennek is, álkulccsal, éjféli sötétben,	0
   Hamar a sok zárat kinyitották szépen,	0
   Hanem a nagy kővel száz olyan sem birna:	0
   Pedig attól nincs mód beférni a sirba.	0
   Míg ezek ott ide-oda tébnek-lábnak,	0
   Hallák dobogását súlyos erős lábnak,	0
   Látták is - az egyik nyomba' megismerte -	0
   Hol a hold egy sarkon a homályt elverte.	0
      Nosza "vesd el magad!" lehet azt gondolni:	0
   Jaj volna nekik, hogy tetten érje Toldi,	0
   - Mert ő vala, nem más; kit az éji óra	0
   Hoza kedveséhez bús látogatóra.	0
   Vállait a szirtnek alája feszíté,	0
   ,Az nagy bálvány követ el-felemelíté,'	0
   S bemene. Benn függő kicsi lámpa égett,	0
   Melyet oda zártak lassu halál végett;	0
      Szomorú fényt hinte a két ravatalra,	0
   Hol jobbra feküdt Tar, szép hitvese balra;	0
   Toldi a koporsó fedelét fölvette	0
   S maga borult, nyögvén, a holtra helyette.	0
   "Itt vagy, enyim vagy hát én egyetlen-egyem!	0
   Hült poraid közzé óh hadd elegyedjem!"	0
   Zokogá tört hangon, forró öleléssel,	0
   Áztatva szeméből nagy záporeséssel:	0
      Karjába szorítá, szívét szive mellé,	0
   Eleven tűz lelkét ajkára lehellé,	0
   Szívta, melengette hosszu erős csókkal:	0
   S ím - a halott felnéz, felriad ily szókkal:	0
   "Hol vagyok én?... Ki ez?..." s mozdúla, felűle.	0
   Toldiban a vér is megaludt, meghűle;	0
   Hátrafelé döbbent sirató helyéről,	0
   Bársony kalpaga is ledagadt fejéről.	0
      De meg' azt gondolja: "hiszen ez csak álom!	0
   Nosza álmodjuk, hogy hamar el ne szálljon."	0
   Lassan szedi züllött gondolatit össze:	0
   "Hátha nem is halt meg, el vala rejtezve."	0
   Piroska elébb néz - hordja körül szemét,	0
   Tapogatja elhalt, merevűlt tetemét,	0
   Motoz a terítőn, a koporsó leplén;	0
   Olykor egy-egy sóhaj könnyít vala keblén.	0
      Majd szeme a másik koporsón akad meg:	0
   Emlékezetében iszonyún virad meg;	0
   S vérehagyott arccal mint halovány viasz	0
   Fordúl Toldi felé s kérdi megint: "Ki az?"	0
   Toldi nem állhatja, odaomlik térdre,	0
   Csókolja ruháit, kezét, ahol érte,	0
   Szólítja galambnak, édesnek, övének,	0
   Síri virágjának, szíve szerelmének;	0
      "Enyim vagy, enyim vagy, te ki másé voltál,	0
   Kit tőlem irígyelt az élet, az oltár,	0
   Most a halál keze, a feltámadásé,	0
   Ád vissza: enyim vagy! soha, soha másé:	0
   "Jer velem!... elviszlek, angyalom, a mennybe,	0
   Örök új életre, boldog szerelembe!	0
   Maradj a világnak ezután is halva:	0
   Nekem élj egyedűl, üdvem birodalma..."	0
      De Piroska vissza-rezzene a szótul,	0
   Hidegen borzadt, mint sziszegő kigyótul,	0
   Kezeit, mindkettőt, emelé tiltóra,	0
   S nagy háborodással iszonyodva szóla:	0
   "Fuss tőlem örökre, gyilkosa férjemnek!	0
   Nevét te ne említsd bűnös szerelemnek;	0
   Vér van miközöttünk, a sír fenekén is:	0
   Átkozott légy Toldi - és az legyek én is!..."	0
      Elkábula Miklós e mennykő csapástól,	0
   Rohant ki vakon, mint hegy-rázuhanástól...	0
   S Piroska, miatta a nagy indulatnak,	0
   Ájúlva hanyatlék ismét le, halottnak.	0
   Mire Toldi Miklós hajnalra magához -	0
   S vissza megint tére Piroska sírjához,	0
   Hogy a holtak közzűl az élőt kimentse,	0
   S a Rozgonyi háznál valahogy jelentse:	0
      Zárva lelé, zárral, a sziklai boltot;	0
   Nem tudja, mi történt? ki tette? ki volt ott?...	0
   Ül lesben egész nap, aggódva, tünődve;	0
   Aztán nyomba elvész rengeteg erdőbe.	0
   Mert, hogy a két rabló végre körülnézett	0
   S kifújta magából a nagy üres félszet:	0
   Gonosz indulatjok megszállta viszontag,	0
   Leskődni a sírhoz meg' vissza osontak.	0
      Füleltek az ajtón: csendes vala minden;	0
   Benéztek: a holt test ott feküdt szeliden;	0
   Egyik az ajtónál maradott jel-adni;	0
   Másik a halottat mene fosztogatni.	0
   Összeszedé gyorsan, ami becsest látott:	0
   Az arannyal áttört selyem- és brokátot,	0
   (Anyai jószága vala Piroskának,	0
   S ő most ide hozta síri palástjának;)	0
      Leszedé karjáról az arany kösöntyűt,	0
   Nagyszemű gyémántost, és sok igaz gyöngyűt,	0
   Ékes ajándékát a király-asszonynak;	0
   Ki se győzném árát én mondani annak!	0
   Gyűrüit ujjáról, nyakábul a láncot,	0
   Melyen drága kövek ezer színe játszott, -	0
   Az arany pártát is, leánykori díszét	0
   Vele temették el, s anyja letett pénzét.	0
      Mind ezt, sok egyébbel, leterített ponyva	0
   Módjára, köté a terítő bársonyba;	0
   Azzal odébb álltak, gondosan elrejték; -	0
   Hanem a gaz munka végét se' felejték.	0
   Mihelyest a préda vala biztos helyen:	0
   Hogy az igaz törvény nyomára ne leljen,	0
   Felzörgetik éjjel - kapuján lármáznak -	0
   Apraját és nagyját a Rozgonyi háznak.	0
      Toldi vitéz, mondják, a sírt kirabolta,	0
   Ők látták, mikor a nagy követ eltolta,	0
   S jöttek, hogy a dolgot idején jelentsék, -	0
   Mint jó keresztyénhez illő kötelesség.	0
   Kiált Rozgonyi úr: "lovat a hintóba!"	0
   Fáklyával előre szalad a sok szolga,	0
   Jó, hogy utóléri az öreg sietve,	0
   Mert bizony a többi halálra ijedne:	0
      Maga is megdöbbent, de meg is örűle	0
   Hogy az édes lyányát meglátta felűlve;	0
   Nem búsul az elvitt kövekért, ruháért:	0
   Nem adná a világ minden gyémántjáért!	0
   Ott az apa szíve, csordulatig telvén,	0
   Hogyan áradott ki szemein és nyelvén,	0
   Nincs szám kibeszélni, se' leírni tollam, -	0
   S ideje, hogy a szót rövidebbre vonjam.	0
      Piroska azonban nem örült, és nem szólt,	0
   Hagyta magát vinni mint egy eleven-holt,	0
   Sohajtva csak ennyit rebeg a hintóban:	0
   "Oh, miért nem hagytak csendes koporsómban!"	0
   Másnap a királynak is esett hírével,	0
   Rozgonyi sírboltját Toldi hogy' töré fel,	0
   Mire a két tolvaj hiteles bizonyság:	0
   Bíró előtt is, lám, esküvel azt mondják.	0
      S kimene országgá; súlyos teher alatt,	0
   Megye-ispánokhoz a nagy parancsolat:	0
   Toldi veszett farkas, had-szerbe, nyomozzák,	0
   S élve avagy halva Budára behozzák.	0
   Hirdete egyszersmind esztergomi érsek	0
   Toldira nagy átkot, szélyel a községnek:	0
   Legyen átkos minden betevő falatja,	0
   Még annak is, aki házába fogadja,	0
      Aki befogadja, rögtön ki nem adja,	0
   Szabadon, életben, bújdokolni hagyja; -	0
   Megölni se' vétek, sőt érdem eloltni...	0
   Föld ha el nem nyeli, hova lesz most Toldi?	0
   ^[1] Leánya halála után vette elő újra költeményét. Az évszám és az	0
   első strófák erre utalnak.	0
   ^[2] Felejthetetlen Juliskám szívreható kedves tréfája. "Te, kis	0
   idegen!" szokta mondani csecsemőjének az első napokban; nem	0
   sejtve még, hogy mint tőle "idegen" fog felnőni. A. J.	0
   ^[3] Haldoklásakor, midőn, csaknem jóslati ihlettel, mindnyájunktól	0
   elbúcsúzott, gyermekét is behozták, de ezt a fentebbi szavakkal	0
   távolítá el. A. J.	0
   ^[4] Ma, a nép nyelvén: Strázsahalom. A. J.	0
   ^[5] Régibb neve Toronytó, most már kiapadva. A. J.	0
   ^[6] Most a nagyváradi püspökség erdeje, de újabb időben nagyon	0
   elpusztítva. Medve, bölény ma nincs, de lehetett a XIV.	0
   században, mert onnan kezdve Belényesig, sőt Erdélyig, az én	0
   gyermekkoromban is folytonos erdőség volt, benne szigetenkint	0
   szórva el egy-egy helység irtott határa. A. J.	0
Hetedik ének	0
      ,Vagyon Lajos király oly nagy készületben,	0
      Sok erős vitézek vannak seregében.'	0
      Ilosvai	0
   A haragos hajnal köte vérszin övet,	0
   Hogy Lajost álmából felveri egy követ;	0
   Gyászos levelet hoz, sietős az útja,	0
   Mi van a levélben? a jó Isten tudja,	0
      Mert fekete azon a zsinór, a pecsét.	0
   Bontsd fel, király, bontsd fel: megölték az öcséd!	0
   Olaszok ölték meg, orozva, titokban,	0
   Önnön hitvese is részes a dologban.	0
   Hamar átfutá az írás foglalatját,	0
   Hamarabb a halál színe ábrázatját,	0
   Lehanyatlék búsan egy nagy zsölye-székbe,	0
   A könnyű levelet sem birta kezébe'.	0
      Könnyü volt a levél, de nehéz a bánat,	0
   Melyet abban Károly külde rokonának;	0
   (Olasz herceg volt ez, más nevén Durazzó;)	0
   Végtére Lajosból így töre ki a szó:	0
   "Jaj, szerelmes öcsém, boldogtalan Endre!	0
   Hát ilyen koronát tettek a fejedre?	0
   Jaj! ezér' kellett oly ifian megválnunk,	0
   Hogy utolsó légyen az a búcsu nálunk?	0
      Nem is búcsu volt az, nem is volt bánatja:	0
   Mert, mikor két gyermek a játszást elhagyja	0
   S megválik: örökre? vagy csak nehány percig?	0
   Az előttük mindegy, közönösnek tetszik.	0
   Jut eszembe, oh jut! szende mosolygásod:	0
   Te valál a "jámbor", én voltam a "vásott";	0
   Emlékszem szavadra, szőke szép hajadra,	0
   Fekete szemedre, tetszetős magadra,	0
      Mikor atyám elvitt, játszani kis társat	0
   Kis leányt igérve - igen, ölő nyársat!	0
   Vitt, hogy növekednél a királyi székre,	0
   A nápolyi trónra - igen, mészárszékre!	0
   "Mit használt a gyűrü; melyet a hív anya,	0
   Hogy acél ne járjon, az ujjadra vona?	0
   Mit az egész bűbáj, csudatékony varázs?	0
   S a minden varázsnál jobb anyai tanács?...	0
      Fekszel, temetetlen - ha csak elbukásod	0
   Helyén idegen kéz a földbe nem ásott;	0
   Ki fogá be szemed? ki siratott végig?...	0
   Oh, ez iszonyú bűn feljajdul az égig!	0
   "Nem szablya, hegyes tőr: gyalázatos zsineg	0
   Vete véget; korán, ifjú éveinek!	0
   Nem világos nappal, hanem éjjel, orvul,	0
   Megejtve, kicsalva hűtlen női karbul!	0
      Johanna, Johanna, átkozott feleség!	0
   - Nem feleség: buja, rothasztó feneség! -	0
   Hogyha ezér' Isten, s karom meg nem büntet:	0
   Nincs több a világon, megtorlani, bűntett!"	0
   Így önte ki Lajos, hogy tudtára esett,	0
   Szíve telijéből valami keveset,	0
   De azért bús gonddal tele maradt színig:	0
   Soká lesz az, mikor bánata megszűnik.	0
      Azonban a rossz hir, s ki a rossz hirt hozta,	0
   Minden élő lelket nosza felriaszta!	0
   Felzúdúl Budavár, mint a darázs-fészek;	0
   Urokért, Lajosért élni-halni készek.	0
   Zendűl a sokaság, a hírt adja-veszi,	0
   Kit elébb s tovább lél, tudja-e? kérdezi;	0
   Sok már ugyanannak beszéli negyedszer,	0
   Akitől maga is hallotta nem egyszer.	0
      Ez lovát keresi, szalad az nyergelni,	0
   Mintha már egyenest harcba kéne menni;	0
   Csörög a kard, páncél, fenyeget a lándsa:	0
   "Háboru! háboru!" a nép riadása.	0
   Nem soká Budáról, széles haza-szerte,	0
   A hadra-hívó kard fejét fölemelte,	0
   Majd ösi szokással: mártva meleg vérbe,	0
   Majd írva pirosan királyi levélbe;	0
      S valahol átvitték, valamerre mentek,	0
   Lőn háborodása minden rangnak, rendnek:	0
   Pap a papi széken, nemes a nyeregben	0
   Festi a közös gyászt fekete szinekben.	0
   Azt tartá a levél, hogy bizonyos napra -	0
   Legyenek felgyűlve Budán, Szent-Jakabra.	0
   Időközben a vas mindenfelé duzzadt,	0
   Röhögött a kohó, a pőröly is izzadt;	0
      Eke, boronástul, betegen hevernek:	0
   Másra kell az acél, gyilkos hadi szernek;	0
   Hadi hirtől hízik a paraszt a hűsön:	0
   De meleg a műhely, bár a nap ne süssön.	0
   Lajos is mindegyre készüléshez látott,	0
   Csakhamar elhagyta fényes Visegrádot,	0
   Hova édes anyját látogatni volt fel,	0
   Kölcsönös panaszban nem sok idő mult el.	0
      Most Budán székelve, éjt-napot eggyé tesz,	0
   Bú-elfelejtésűl ezer dolgot végez:	0
   Tart tanácsot; ír, vagy csapatokat szemlél,	0
   Nincs olyan időperc, kibe' dolgot nem lél.	0
   És már a királyi hadak egy dandárja	0
   Budai vérmezőn az indulót várja,	0
   Zászlói lobognak keleti szellőben,	0
   Liliom virággal teleírva bőven.	0
      Büszke nyakát a struc magasan felhordja,	0
   Aranyos patkóját orra között tartja,	0
   Mellőle a négyes szalag se' hiányzik,	0
   A kettős kereszt is fodorodva játszik.	0
   A király madara s liliomi mellett	0
   A vezéri zászlót lengeti a szellet:	0
   Dűlt paizs a címer két fejér galanddal,	0
   E fölött koronás, szárnyas ezüst angyal.	0
      Hédervári Kont az, - Miklós főpohárnok,	0
   Kit Lajos vezérűl ada e dandárnak;	0
   S hogy az indulásra nem hiányzott semmi:	0
   Lejöve a király, tőlük búcsut venni.	0
   "Nem járatlan út az, ismeretlen vadon,	0
   Hova nektek - úgymond - indulástok vagyon:	0
   Mentek Sztiriának és Gyula-Vásárnak,	0
   Hol vitéz szomszédim nyilt karokkal várnak.	0
      Amerre ti jártok, azt a földet ott a	0
   Magyar had, fiaim, másszor is tapodta:	0
   Hova im e strucok mostan vezérelnek,	0
   Ott lenge turulja dicső nagy Etelnek.	0
   "Értek Udinába, Etele halmára,	0
   Most is áll a tetőn régi mesés vára;	0
   Balfelül a tenger s Akviléja^[1] marad,	0
   Eszetekbe hozván ama jós madarat;	0
      Akkor vette magát a mocsarak népe	0
   - Hol ma úgy fennhéjáz - vízi Velencébe:	0
   Kerűljétek, mondom, e mocsárt s lakóit,	0
   Víznek és száraznak kétszinű csúszóit.	0
   "Hanem Páduába útatok vegyétek,	0
   A szegény versköltőt el se feledjétek,	0
   Ki, midőn Etelét istenekhez mérte,	0
   Kicsibe' hogy máglyán nem lakola érte.	0
      Jobbfelé marad egy völgyi kies róna	0
   Ott fekszik Milanó, Mántua, Veróna,	0
   Melyek nagy Etelét most is emlegetik,	0
   Soha, míg világ lesz, el sem is feledik.	0
   "Akkor más idő volt: de ti most már békén	0
   Jártok Olaszország innetső vidékén;	0
   Sorba jő Ferrára, Faenza, Rimíni,	0
   Hol az út a tengerpartra fog levinni.	0
      Valahol útaztok, valahol átkeltek,	0
   Azt ne halljam én, hogy bántsatok egy lelket,	0
   Vagy sarcot vegyetek, vagy ragadozzatok!...	0
   És szent koronámra szennyet ne hozzatok.	0
   "De mikor a Trontó vizén áthaladtok,	0
   Jusson eszetekbe, hogy Nápolyban vagytok!	0
   Ott Akvila vára fogad, a hegyen túl	0
   Ellenséges földön visz az út ezentúl.	0
      Ott a sötét zászló kibontva dagadjon,	0
   Melyen irva öcsénk halál-képe vagyon!	0
   Vitézek, fiaim: bízom tibennetek!	0
   Isten vezéreljen. Jó utat. Menjetek!"	0
   Ezt hallván a tábor lelkesedve kiált:	0
   Éltesse az Isten, éltesse a királyt!	0
   Zendűl a zeneszó, ropog a had lába,	0
   Fényesen kigyózik görbe völgy torkába.	0
      A király ellenben visszament Budára,	0
   Hova országgyűlést rendelt Péter-Pálra;	0
   Nem lesz ott kímélve se' csapat, sem költség:	0
   Egy hang lesz a gyűlés, abban semmi kétség.	0
   Másfelül az udvar, királyné udvara,	0
   Régi Vizsegrádon gyászba merűl vala,	0
   Mert mostan az özvegy - Károly nagy királyé -	0
   Ott tartja lakását, Erzsébet királyné.	0
      Vizsegrád, Vizsegrád! hol hajdani fényed?	0
   Magas fellegvárad? parti építményed?	0
   Dunapart hosszában kerti ékességed?	0
   Mérföldekre nyuló, párduclakta nyéked?	0
   Ott, hol négy királynak azon idő tájba'	0
   Megfért volna minden udvari pompája,	0
   Meg sem töltve bizony negyedfélszáz termét:	0
   Most rókafi sunnyog, ássa kicsiny vermét.	0
      Nem néz le kevélyen a Dunára kapu,	0
   Belül is a zöld tért gaz veri fel, lapu;	0
   Oda van a lépcsők márvány büszkesége:	0
   Nyolc egész nagy ölnyi pazar szélessége.	0
   S a négyszögü udvar eme lépcsők felett,	0
   Negyven láb magasan - hej! az is oda lett,	0
   Nem ragyog a földje márványkirakással,	0
   Nincs beárnyékolva illatozó hárssal,	0
      Nem is veszi környül nagy paloták szárnya,	0
   Száz meg száz ablakkal a kies Dunára;	0
   Maga a koronát féltő hegyi fészek,	0
   Az is összeomlott, letörék a vészek.^[2]	0
   De mihaszna borong rajta képzeletem!	0
   Sirató dalommal föl nem építhetem. -	0
   No s hát, a királyné vizsegrádi háza	0
   Endre herceg után öltözött mély gyászba.	0
      Ottan a csillámló fejedelmi pompa	0
   Büszke ábrázatját feketébe vonta,	0
   S a bú, mintha űlné királyi ünnepét;	0
   Felvette magára legszebb öltözetét.	0
   Hallván a gonosz hirt; seregesen gyűltek	0
   Királyné asszonyhoz nemes úri hölgyek,	0
   Hajadon és özvegy, és kinek a férje:	0
   Fő-fő rangot visel, fiatalja, vénje.	0
      Jártak hosszu sorral a nagy palotákban,	0
   Vetekedve mintegy szomorú pompában,	0
   Szaporíták versent a királyné jajját,	0
   Hangosabbá téve szózatok fájdalmát.	0
   Számtalan sok gyertya, mint egy-egy szövétnek,	0
   Hófejér viaszból, éjjel-nappal égnek,	0
   S nagy öreg harangok, virradattól estig,	0
   A tornyok falait szinte megrepesztik.	0
      Vége-hossza nincsen a gyászos menetnek:	0
   Mindennap, azt vélnéd, egy királyt temetnek,	0
   Mondatik mindennap búsan zengő mise, -	0
   Annyi pazar pompát nem látott senki se!	0
   Maga a királyné, földig gyászruhába',	0
   Mindennap misére megy a kápolnába,	0
   Mely a paloták közt áll vala középen,	0
   Remek építéssel, a várhegy tövében.	0
      Koldusok, szegények, fölemelt süveggel,	0
   Gyülekeztek oda minden áldott reggel,	0
   A királyné pedig alamizsnát oszta,	0
   Ki után a sok pénzt három leány hozta.	0
   Azelőtt sem sajnált ugyan ő felsége	0
   Adakozni bőven Isten-dicsőségre:	0
   De most adományát tízszeresen adja,	0
   Hogy legyen istennél több a foganatja.	0
      Klastrom emelkedik, fényes templom épűl,	0
   Ne kiméljék, úgymond, telik az övébűl;	0
   Jut is abból minden papnak és barátnak:	0
   Az Isten szolgái szűk időt nem látnak.	0
   De mikor bevonúl éji rejtekébe,	0
   Nem hagyja nyugodni véres multak képe:	0
   Ősz férfi vonaglik ágykárpitja megett,	0
   S haldokolva hörgi: "gyermekért gyermeket!"	0
      Zács Felicián az, követi családja:	0
   Őket hosszu sorral a királyné látja.	0
   Szomorú az eset, miről egy időben	0
   Zeng vala bús ének lantban, hegedőben.	0
   Zács nádor, ebédnél, palotába ronta,	0
   Amért a királyné, lányát, ifionta	0
   Átaladá öccse buja szerelmének, -	0
   Így tartja felőle a hegedős ének;	0
      Kardrántva rohant a gyermekinek érte,	0
   De csak a királyné jobb ujjait érte:	0
   Zácsot ezért őrök ott helybe' levágák -	0
   Aztán negyedízig minden rokonságát.	0
   E kép üldözi most, a Feliciáné;	0
   Emiatt nem nyugszik Erzsébet királyné,	0
   Hogy szörnyü halált halt kedves fia Endre;	0
   Csak egyéb csapás is ne követné rendre! -	0
      De Lajos (ártatlan emez átkos tettben)	0
   Vala bosszuálló kemény készületben;	0
   A nemesség is már csapatait hozza,	0
   Száz, vagy ezer számmal, - kire hogy van osztva.	0
   Oh, ha ecsetem most méltó lenne rátok,	0
   Lajoshoz sereglő régi nagy családok!	0
   Összefoghatnálak egy bűbájos körben,	0
   Hol magát az utód lássa, mint tükörben!	0
      De sem a képírót süker nem biztatja;	0
   Sem az idő és hely mostan ki nem adja:	0
   Legyen elég, pusztán nevek érintése,	0
   Mint tavon a föcske szárnya legyintése.	0
   Ott lebeg a Laczfi hószinü sárkánya,	0
   Messze kis Erdélyből hozta ezüst szárnya,	0
   Maga István vajda feje a csapatnak,	0
   Fiai, testvéri tőle nem maradnak;	0
      Mint egy büszke folyam ága-bogát vonja,	0
   Követé a vajdát sok hősi rokonja:	0
   Laczfi Endre, Miklós, Pál, Mihály testvérek.	0
   Osztályosi Apor László nagy nevének.	0
   Ő az, István vajda, koronás Erdélyé,	0
   Kit Lajos e harcban teve fővezérré;	0
   Nem ifiú, nem vén: haja vegyes ősszel:	0
   Barna férfi-erő, tiszta ezüst ésszel.	0
      Bölcs vezér, tanács, - de bátor, erős harcfi	0
   Példabeszéddé vált: "ez második Laczfi!"	0
   Így szokás, nagyítva, hímet varrni róla,	0
   Nem szokás azonban venni szórul-szóra.	0
   Ott van a hű Miklós, a nádor Giléti,	0
   Vele jött az öccse, és két fia néki;	0
   Címerül egy rózsa, hat levelét hozta,	0
   Benne pajzs, fehérre, feketére osztva.	0
      Mit jelent e két szín, mi jóslata ennek?	0
   Ember! a sors útját mondod véletlennek:	0
   Két mező fekete, ugyanannyi tiszta:	0
   E négy bajnok közzül kettő nem tér vissza.	0
   Ott van a Geréni s Homonnai Druget,	0
   Nádor öccse, Miklós; vezeté ezeket:	0
   Olasz vér, de vegyült magyar anyatéjjel,	0
   Lobogója díszlik a hét seregéllyel.	0
      Távolabb csoportoz Budaméri Konya,	0
   Szécsenyi ős fának hajtása, rokona;	0
   Címere jelenti: az oroszlán rajta	0
   Keresztet emelvén, hogy Széchenyi fajta.	0
   Hozza Bánfi büszkén busa ökre szarvát,	0
   Miklós, fia bánnak, maga is bán, horvát.	0
   Andrási Temesből címert hoza szinte:	0
   Koronás két arszlán és kardos levente.	0
      Amaz Andorástól származik e család;	0
   Hirdeti a címer ennek viadalát	0
   Mikoron fejére szálla Szent Istvánnak	0
   Az első korona, az első királynak:	0
   Ünnepel Esztergom, mint a haza szíve,	0
   Ott az ország nagyja, meg a külföld színe:	0
   Papi és világi fejedelmi vendég,	0
   Kemény láncsatörő, bajvívó leventék.	0
      Az nap örömére víttanak egymással	0
   Egy idegen bajnok székely Andorással,	0
   Ki fejét amannak vállastul leszelte:	0
   Címerét Istvántól ím ez okon nyerte.	0
   Ott lebeg a zászlón Drágfi vasmacskája,	0
   A Nádasdi nádja, koronás kacsája;	0
   Ott a hegedű-pajzs, melyet ama gazdag	0
   Bebek István és György, Dancs fiai, hoztak.	0
      Jól juhászkodott ám ősapja ezeknek,	0
   Hol Sajó vizével összefoly a Csetnek:	0
   Tündér adományból raka hét szép várat;	0
   Címere a tündér,^[3] csuda asszonyállat.	0
   Messziről mutatja Lukácsot, Bertalant	0
   Fekete mezőn le, három fejér galand,	0
   Hogy ők ama híres nagy Héderváriak,	0
   Kont Miklóssal vérént való atyafiak.	0
      De Ugrin fiának, mert ez már Ujlaki,	0
   Paizsán keresztbe folynak a szalagi,	0
   Melyet egy koronás, szárnyas angyal őriz;	0
   Törzsapja ez ágnak Hédervári Lőrinc.	0
   Hozza Szécsi Miklós a maga dandárját:	0
   Kétfejű nagy sassa teregeti szárnyát.	0
   Vele bajnok öccse, az ifju Ivánka,	0
   Ivánka az ifju, Vasmegye virága.	0
      Szubics fia Pál is - már új neve Zríni -	0
   Siet apja derék hadait felvinni:	0
   Paizsán a két szárny Zríni-serénységet -	0
   Jelöl a kő-bástya Zríni-keménységet.	0
   Hegyezi saskörmét Kanizsai János,	0
   Fekete félszárnya vérmezőben szálldos,	0
   A Rozgonyi féniksz förödik tollában,	0
   Draskovicsén két sas, páros oroszlány van.	0
      E zászlós urakkal sok nemes dalia,	0
   Összegyűlt sok régi nagy nemzetség fia:	0
   Csapi, Gúti, Kemény jelesebb közűle,	0
   S két Forgács-fiu, kit Bebek Anna szűle.	0
   Pajzsukon a tenger aranyhaju lánya,	0
   (Nem Mária, bizony, magyarok királya!)	0
   Meztelen a karja, vállai és melle,	0
   Mintha övig épen a habokból kelne.	0
      Festés: de ki látja, nézi elevennek;	0
   Ha leány, elfordúl, ifju örvend ennek,	0
   Szeme egy-két percig rajtavesz a képen;	0
   Forgács Andor kapta; elmondom, miképen:	0
   Omlik a tatár nyil felhőszakadása,	0
   Messzi-földre hallik jégeső-zúgása,	0
   A Sajó út nélkül tántorog, mint részeg:	0
   Vérökkel itatják jó magyar vitézek.	0
      Vérbe alkonyúlt le a nap is Muhinál,	0
   Veszve, veszve minden! Béla fut, a király!	0
   Futtába' két Forgács födözi testével,	0
   Majd csak egyik: Andor, - bátyja elestével.	0
   S már nem biztos vára: se Znió, se Gimes,	0
   Tovább a királlyal fut az ifjú nemes,	0
   Távol Adriába, tenger szigetére,	0
   Hol Béla, mint vert vad, kipihenhet végre.	0
      Ott egy nap az ifjú hogy a parton jára:	0
   Ím, zátonyon űlve, tenger hableánya!	0
   Nagy haját fésűli, - arany tündöklésü	0
   Hajábul aranyport szikráztat a fésü.	0
   Hattyu-ingét Forgács mihelyest meglelte,	0
   Neki sem kellett több, gyorsan felölelte;	0
   Megijedt a habok Tündér-Ilonája,	0
   Hogy idegen kézben hattyúi ruhája.	0
      Kérte, adná vissza, nagyon szépen kérte;	0
   "Od'adom - szólt Forgács - ha megcsókolsz érte!"	0
   "Nem, halandó, azt nem! jobbat teszek annál	0
   Egy tündéri csóktól hamar elhervadnál.	0
   "Nem, halandó, azt nem. De ha tudni vágyol,	0
   Mit rejt a jövendő, ez a sűrü fátyol:	0
   Ám halljad." Azonban, övig a kékellő	0
   Vízben, közelebb jött s így danol a sellő:	0
      "Egy fiatal fának látom erős törzsét,	0
   Melyet annyi század vihara sem tör szét,	0
   Inkább lombosítja minden újabb tavasz:	0
   Örvendj ifju ember! te vagy az, te vagy az.	0
   "Nőni fog családod fényben és hirnévben	0
   Gyökere izmosúl királyi hűségben	0
   Valamíg az Árpád fejedelmi vérit	0
   - Már csak harmadízen - sirba nem kisérik.	0
      Akkor új király fog érkezni habomon	0
   S fölemeli székét az előbbi romon;	0
   Lajos, Lajos, Lajos lészen fia ennek,	0
   Kit nevez a magyar Nagynak, egyetlennek.	0
   "Negyven év forog le, közel egy fél század	0
   Hogy ő sírba viszi a királyi házat:	0
   Haj! mert e családon vér nehezűl s átok	0
   Melyet a leányán teljesedni látok.	0
      Forgács lészen az is, Forgács, ki megóvja,	0
   Hogy bitang kézre ne jusson árva trónja...	0
   Hiába! hiába. Sulyos a vér-átok...	0
   Zavarodik a víz: zagyva képet látok."	0
   Így zeng, de süketnek, vízi leány dalja,	0
   Mert az utólját már a vitéz nem hallja:	0
   Lebocsátá lankadt tetemit a fűre	0
   S elaludt, mint a tej, szépen, ahogy űle.	0
      Most a leány kiszállt - nem habozás nélkűl,	0
   Szégyellte magát az aluvó vitéztől, -	0
   Hattyu-ingét gyorsan szép testire ölté,	0
   Szárnya csattogása Andort is felkölté.	0
   Mohón kap az ifju a szép sellő után...	0
   Mintha álom után... hiu szellő után...	0
   Soká még a parton tünelődve jára,	0
   Majd iratta képét öse paizsára.	0
      Örömest engedte azt hordani Béla	0
   Mindenütt, hol később megfordult acéla:	0
   Hadban, öklelésen, párbajon és tornán,	0
   Sátoron, pecséten, zászlón, sírja ormán.	0
   Most utódja Miklós, vele öccse András,	0
   Viseli a címert: két fiatal Forgács.	0
   Berényi pedig jött fürge mókusával,	0
   Révai tátongó fene farkasával;	0
      Sárkány-fogakat hoz Bátori, Szokoli,	0
   Butkai, s ahányan e törzs ágrokoni;	0
   Csáki fölismerszik véres emberfőrül;	0
   Lóránt fia Lóránt fakadó fatőrül.	0
   Hozza homály ökrét kék mezőn Balassa,	0
   Zászlós Frangepánnak röpül tarka sassa;	0
   Garai kígyója mérgesen növekszik,	0
   Ama Bethlenéhez hasonlónak tetszik.	0
      Egyszerű a Zudár sejtes ablak-ólma	0
   Mellyeszti galambját a Telegdi sólyma;	0
   Nádasdi-rucája Gersei-Petőnek	0
   E két nemes ágat hirdeti egy tőnek.	0
   Hát még ama nyilas Bocskai-oroszlány!	0
   A Majtényi teve, a Viczai sas szárny!	0
   Büdi bújdosója, a Csetneki halak!	0
   Kisvárdai kígyó, mely farkába harap!	0
      Mondjam-e Szentgyörgyi zászlaját, csillagját?	0
   Apafi szőlőjét, kardra szúrt sisakját?	0
   A Derzsfi-oroszlánt, a Szirmai-rákot?	0
   A Rajcsányi medvét? az egész világot?...	0
   Ki győzné ezeket szedni laistromba,	0
   Hogy a dal szövése ne legyen goromba?	0
   Nagy erdő ez együtt: ennyi sok családfa,	0
   Viruló díszében mind egyszerre látva!	0
      Emez fiatal még; az terepély immár,	0
   Sudarán sas fészkel, barna felleg himbál;	0
   Csonkítva, lenyesve hajt amaz új ágat:	0
   Mai nap is élő díszes unokákat.	0
   De ti, kiknek ösét a dal édes gondja	0
   Nem hizelgő verssel koszorúba fonja:	0
   Felhat-e hozzátok az egyszerü ének,	0
   Egyszerü kebléből a nép emberének?	0
      Vagy hazai lantra fületek már gyönge?	0
   Föl sem veszitek, bár neveteket zöngje?...	0
   Sír bennem a lélek és e mai kortul	0
   Vígaszképpen a mult dicsőséghez fordul. -	0
   Most a kopasz róna Rákoson virágzik!	0
   Most buborékot hány: sátortul nem látszik;	0
   Most lobog a zászló ezerféle szinben	0
   Rajlik a vidor nép, csillog-villog minden.	0
      Messze a mezőnek fakó meze füstöl,	0
   Porfelleg kavarog, melyben a ló prüszköl,	0
   Egy út az egész táj: a csapatok gyűlnek,	0
   Mint haragos felhők, egymásba vegyűlnek.	0
   Ott van ami csillog, ott van ami ékszer,	0
   Mit csak a szem láthat, s nem láthat elégszer;	0
   Ott hányja virágát mindenik nemzetség:	0
   Kitesz a királyért a magyar nemesség.	0
      Maga, lova fényes; paripája kényes,	0
   Arábia szűlte, vagy tatár vadménes:	0
   Nem sok a gyalogszer, legtöbbje lovas had;	0
   Kiféle? miféle? címerén olvashadd.	0
   De a vármegyékből szinte sok jó láncsa	0
   Gyűle gyalogszerrel, hogy Nápolyt meglássa:	0
   Itt is, ott is mozog, hullámlik egy csapat,	0
   Mint búzavetés, ha szélben árad s apad.	0
      Ezek nem címerrel, bokrodzó sisakkal,	0
   Jöttek suta fővel, egyszerü sipakkal,	0
   De azért kemény nép: szivök mind huszári,	0
   Nem tehetnek róla, ha gyalog kell járni.	0
   Ti is feljövétek, barna kunok, jászok,	0
   Szemes, ügyes, virgonc nyilvető ijjászok,	0
   Vagy nehéz ostromban faltörő bakosok,	0
   Mikor öklelőznek a várdöntő kosok.	0
      Lajos e hadakkal maga tábort járat,	0
   Legelébb talpon van, legutólszor fárad,	0
   Futtatja egész nap, zavarja seregét,	0
   Porolván a puszta fakó köpönyegét.	0
   Hej, micsoda roppant óriás madár ez!	0
   Széles szárnyaival csak a földön jár ez,	0
   Kiteríti néha, mint valami héja:	0
   Mérföldet kanyarít egyszeri karéja,	0
      Összecsapja megint, hegyesen, mint fecske,	0
   Úgy búvik előre hosszu vékony teste;	0
   Kanyarodik, szélt vesz, ritkul, összeforrad:	0
   Mintha egy élő test vón' az egész sor had.	0
   Mintha egy élő test: földön csúszó sárkány...	0
   Mintha bárányfelleg... sokszínü szivárvány...	0
   Lendül a sok zászló maga-fogta szélben	0
   Majd egymás után, majd ezer is egyszélben.	0
      Sárga lován Lajos maga úgy cikázik,	0
   Mint mikor a gyermek tükörfénnyel játszik:	0
   Futos a had előtt, mint egy futó csillag;	0
   Ragyogó sisakján nagy fekete tollak.	0
   De izzó nap után, mikor a hév enyhűl,	0
   A lovag is fáradt, meg a ló is renyhűl:	0
   Vissza sátraikhoz, vídám lakomára	0
   Széled a poros nép, a lihegő pára.	0
      Füstkoronát tesz fel valamennyi sátor,	0
   Majd egy-egy tűzfény is, a sötétben, bátor;	0
   Kuncsorgó juhász nép, támogatva botját.	0
   Messzünnen irígyli ezek állapotját.	0
   ^[1] Idegen helynevek leírásában, népies műnél, nem követtem se az	0
   illető nyelv orthographiáját, sem egészen a magyar kiejtést.	0
   Hagyék rajta némi idegent, péld. a c-t nem írtam k-nak, --	0
   annyit mindenki tud, - vagy az olasz g-t dzs-nek, mert	0
   nagyon elrútítja a neveket; de már a qu-t kv-nek írom, s a	0
   hangzókat ékezem. A. J.	0
   ^[2] A régi Visegrád leírását Oláh Miklós után adom, amint még ő	0
   látta. A. J.	0
   ^[3] A groteszk alakot tündérnek vagy angyalnak nézhetni Bebek	0
   címerpaizsán, melyet csak rajzban láttam. A. J.	0
Nyolcadik ének	0
      ,Klastromban Gárgyántól barátruhát véve.'	0
      Ilosvai	0
   Toldiné azonban, Toldi Miklós anyja,	0
   Fia bújdosását nehéz szívvel hallja;	0
   Hírül adják néki kolduló barátok,	0
   Hogy fején vérdíj van, irtózatos átok.	0
      Azóta sem éje, sem napja szegénynek:	0
   "Én bizony" azt mondja "Budára felmégyek:	0
   Tán szíve királynak megesik a jajra	0
   S megkönyörűl, - hiszen neki is van anyja."	0
   Szándéka elébb is az özvegy királynét	0
   Megkérni, hogy lenne szószólló fiáért,	0
   Vizsegrádra menni, elibe járulni,	0
   Egy kis ajándékkal lábához borulni.	0
      Rögtön is ahoz lát, késedelem nélkül,	0
   Elrendeli házát, maga útra készül,	0
   Mezei munkának úgy is szűnt a nagyja,	0
   Ami hátra van még, a cselédre hagyja.	0
   Azután egy belső régi szekrénybe nyúl,	0
   Melyet ifionta hozott menyasszonyúl;	0
   Nehezen nyiták ki, nekiestek hárman:	0
   Feledé a járást kulcsa is a zárban.	0
      Gondosan felhajtá felső takaróját,	0
   Régóta beszerzett "halálra-valóját",	0
   S keze-fejét óvást ezek alá dugva,	0
   Keresgél odalenn valamit egy zugba'.	0
   Legelébb az arany koszorút vevé ki:	0
   Anyai jószága volt e párta néki,	0
   Úgy szállt az örökbe leányról-leányra,	0
   Bajos lenne hamar megmondani, hányra.	0
      Gyémánttal, rubinttal a cifrája ékes,	0
   Smaragd benne szép zöld, opál benne kékes, -	0
   Anna odagörbűl, lélekzetet sem vesz,	0
   Szeme-ragyogása a kövekén túltesz.	0
   Azután kösöntyű, szinte olyan áros,	0
   Kerűle ki onnan, összeillő, páros,	0
   Melyeket a férje adott jegybe, Lőrinc,	0
   Melyeket azóta bánatosan őriz.	0
      Anikó hirtelen Toldiné karjára	0
   Felcsatolá egyik perecet próbára,	0
   S hamisan felrántá, feljül a könyökén -	0
   Mosolyogva feddi öreganyja szegény.	0
   Majd elővevé a színehagyott övet,	0
   Lefeszíté róla késheggyel a követ,	0
   Drágakövet, gyöngyöt, mellyel az kirakva:	0
   Ezt is a többihez, kosarába rakta;	0
      Arany láncot is még, s több ily csecsebecsét,	0
   Melynek nem az érték adja csupán becsét;	0
   De, bár eladó nem volna egy világért,	0
   Mit oda nem adna egyetlen fiáért!	0
   Most az eleséggel megrakott szekérbe	0
   Széna ülést töm az öreg Bence térde,	0
   S od'adá a gyeplőt a Bence-legénynek,	0
   Bölcs tanácsaival se' maradt fösvénynek:	0
      Ezt így tegye, azt úgy; - mutatá, hogy lássa,	0
   Mi a ló-hajtásnak bibéje, fogása;	0
   Maga is mellé űlt fő felvigyázónak,	0
   Nehogy baja essék kocsinak vagy lónak.	0
   Unta pedig a szót fia, a tanítvány;	0
   Néha az ostorral nagyokat suhintván	0
   Meg-megcsapja lábát a lógós lovának	0
   S megrántja a gyeplőst, hogy ne szaladnának.	0
      Végre felűlt aztán a nemzetes asszony,	0
   Hogy az űlésből is rendeletet osszon;	0
   Mellé unokája; míg egy asszonycseléd	0
   Be-limlomolá a kocsi első helyét.	0
   Haj! repűlne szárnyon Toldi édes anyja,	0
   Bence is, az ifjú, vágtatna, rohanna:	0
   De apja fiáról nem veszi le gondját:	0
   "Ne zavard a lovam!" mondja neki mindjárt.	0
      Jó úton ügetve, ha göröngyös, lépve,	0
   Lassítani minden partocska elébe,	0
   Minden kikopásra, kicsi földhajlásra:	0
   "Ez a magyar lónak igazi hajtása."	0
   Értek ebéd tájon csak közel egy rétet:	0
   Bence azon volt már, az öreg, hogy étet,	0
   Meg is állt, le is szállt, s gondviselő kézzel	0
   Lovai üstökét megrángatta kétszer.	0
      Majd, míg fia dolgát végezi a lónál,	0
   Ő avart szed össze, abba tüzet csóvál...	0
   Így van ez, ebédre, délre, uzsonnára...	0
   Isten tudja, mikor verődnek Budára. -	0
   Feljutottak egyszer valahára mégis,	0
   De már a had elment, maga a Felség is,	0
   Anyja mellé adván Telegdi Csanádot,	0
   Akik igazgatnák itthon az országot.	0
      Igy maga Erzsébet lejöve Budára,	0
   Nem kell Toldinénak menni Vizsegrádra;	0
   Most hát a királyné lábaihoz járul	0
   S panaszát így kezdi üldözött fiárul:	0
   "Felséged a szavam bántásnak ne vegye:	0
   Vagyok Toldi Lőrinc elmaradt özvegye.	0
   Egy fiam van, Miklós, a vitézlő rendben -	0
   Széles Magyarország ismeri különben.	0
      Szerze magának hirt, földi dicsőséget,	0
   Nekem ugyan több bút, szív-keserűséget:	0
   Haj! mert ki fiat szűlt országnak-világnak,	0
   Búbánatot szűle az asszony magának."	0
   "Tudom" - a királyné felel ily zok-szóval -	0
   "Mit kérkedel itt a sírfosztogatóval?	0
   Tudom a szép hírét, micsodás ember ő:	0
   Asszony-elcsábító, gyilkos, szentségtörő.	0
      De majd az igazság keze utóléri,	0
   A főpapi átok már nyomba' kiséri:	0
   Törvényt ha kikerül, fennakad egy ágon,	0
   Meglakol e földön, meg a másvilágon!"	0
   "Nem igaz... (Felséged' megkövetem szépen:	0
   Nem szavára mondám ily szeme-szöktében)	0
   Nem igaz, ha még oly kikiáltott vád is,	0
   Még ha Csanád érsek maga vádolná is.	0
      Az én fiam, Miklós, cselekedett ollyast?...	0
   Ismerem a szívét: ő nem tehet aljast,	0
   Csepegtettem abba isteni félelmet:	0
   Bátran merem a' részt kérni a kegyelmet."	0
   S lábához omolva töredelmes csókkal	0
   Könyhullatva könyörg és rebegő szókkal:	0
   Lenne közbejáró fiáért fiánál,	0
   Toldi vitézért a felséges királynál.	0
      Egyszersmind, szavai nyomatéka végett,	0
   Elkezdi kirakni "ezt a csekélységet"	0
   Reszketve motozó kézzel a zsámolyra;	0
   Hanem a királyné szigorúan szóla:	0
   "Vidd az ajándékod, jó asszony, előlem!	0
   Arany is, gyémánt is van nekem itt bőven;	0
   Mondass rajta misét a fiad lelkéért;	0
   Nem tehetem, hogy szót szóljak a vétkéért.	0
      Ártatlan is elvész: bűnös ne lakoljon?	0
   Anya-sors, hogy szűljön fiat és gyászoljon -	0
   (Így végezi, s tompább lesz hangja, sivárabb)	0
   Másénál bizony a te fiad se' kárabb."	0
   Vérbe, lángba borult Toldiné orcája,	0
   Mozdula, de hangot nem adott a szája,	0
   Csak felállt és indult lábadozó-formán,	0
   Görnyedve, ölében kezeit kulcsolván.	0
      Anikó, (mert várta,) mihelyest kilépe,	0
   Réműlve szaladt jó nagy-anyja elébe:	0
   Mi baja? mi lelte? minő véletlenség?...	0
   S tartja átölelve, hogy földre ne essék.	0
   Haza juta mégis unokája karján;	0
   Úton is, otthon is mind kérdezi a lyány.	0
   "Nincs szíve" - csak ennyit felel utoljára -	0
   "De nem mondok rosszat királyom anyjára.	0
      Maga, tudom, jámbor, kegyes és kegyelmes,	0
   Nincs is előttem út olyan veszedelmes,	0
   Hogy föl ne keressem messzi táborában,	0
   Ha mindjárt térdig is elkopik a lábam."	0
   Erre Anikó, meg Bence, meg a többi	0
   Kezdenek a dolgon igen szörnyűlködni:	0
   Mit akar? mit gondol? ilyen idős korban?	0
   Oly messze? világra? - gondolja meg jobban,	0
      De az öreg asszony makacsul azt mondja,	0
   Reggel is azzal kél, este is az gondja:	0
   Hogy őneki nyugta, maradása nem lesz,	0
   Míg oda el nem jut, - a fejedelemhez.	0
   Végső éveiben háromszáz-negyvennek	0
   Rómába sokan már nagy-búcsura mennek,	0
   Kelemen amelyet hirdete, a pápa;	0
   Mind a világ készül, megyen is, Rómába.	0
      Ezekkel az özvegy majd az olasz földig	0
   Valahogy - gondolja - lassan elvergődik;	0
   S mind azt tudakolja, azt járja ezentul:	0
   Ki, mikor, minémű alkalommal indul?	0
   Ezt Anikó látván, hogy öreg-szüléje	0
   Készül a nagy útra, nincs ki lebeszélje:	0
   Egy kalandos tervet kohol a bátor lyány,	0
   De nem mondom itt el; majd kijön a sorján.	0
      Titkon összebeszélt fiatal Bencével,	0
   S nagy-anyját csak azon kéri nappal-éjjel:	0
   Gyenge öreg testét ne törje oly messze,	0
   Hanem őt az ifju Bencével eressze.	0
   Hallani sem akart róla eleinte:	0
   "Éppen, - oly fiatal, dőre leány, mint te!	0
   Vakot világtalan Bencére bíználak!	0
   Mi okost tudnál te szólni a királynak!... "	0
      Monda sok ilyet, - csak egy nem jut eszébe,	0
   Sohasem is hallá világ-életébe':	0
   Hogy abban különös lenne, avagy szégyen,	0
   Ha férfival egy lyány közös útra mégyen.	0
   Hasztalan ijeszti a veszélyes úttal;	0
   Gyönge nemére is mind hiába útal,	0
   Teste töredelmét hiába nagyítja:	0
   Mert Anikó a szót rá visszafordítja.	0
      Ha neki veszélyes: hát a nagyanyjának!	0
   Ha nemének is baj: hát öreg korának!	0
   Többet bir-e az agg, mint a fiatal test? -	0
   Rém-képet elébe így hasztalanúl fest.	0
   Mind ráestek; - amíg, sok szóra-beszédre,	0
   Toldiné sem tudott mit felelni végre:	0
   Mind kevesebbet szól, közbe nagyot hallgat:	0
   Csak baj is a vénség, az erőtlen alkat.	0
      Maga nem mehet, - de Anikót oly messze	0
   - Egy leányt egyedül - mégis hogy' eressze?	0
   A maga tanácsán? egy fejetlen lábén?...	0
   Mire Bence vitéz sértve felel: "hát én?"	0
   Nagy-nehezen csak ráfanyalodott mégis,	0
   Útra tanács bőven, de jutott költség is;	0
   Anikó és Bence, a zarándok-bottal,	0
   Készen vala, egész úti állapottal.	0
      Maga elkisérte a gyűlő-tanyára,	0
   Búcsút veve tőle, áldást ada rája;	0
   Most érzé Anikót, milyen elveszett kincs:	0
   Zokogva tér haza: "kettő közül; egy sincs!"	0
   Indulása után a jámbor csapatnak	0
   Anikó és Bence nosza félre csapnak!	0
   Buda szűk utcáján sietve, vigyázva	0
   Beosontak egy kis félreeső házba.	0
      Ott Bence a titkon előre beszerzett	0
   Holmit előkéri: vala kész fegyverzet;	0
   Ötven aranyából maga Bence vette,	0
   Most Anikó vígan megfizet érette.	0
   Míg Bence a lóért kiszalad az ólba,	0
   Öltözni odabenn vala kemény próba:	0
   Segítne, ha tudna, a házbeli asszony.	0
   Vita tárgya, hogy mit, hova alkalmazzon.	0
      Bajjal, de elég jól megleve, elsőre;	0
   Könnyü vasing símul puha szarvasbőrre	0
   S domboru mellének mérsékeli halmát,	0
   Fénylő sisak rejti haja bonyodalmát.	0
   Mire a két lovat fölvezeté Bence,	0
   Anikó ott állt, mint szép ifju levente,	0
   Csak még körülnézi hűséges apródja,	0
   Igazítván, hogy hol peckelje, hol oldja.	0
      Azután mindketten paripára kaptak,	0
   A nagy komoly útra vígan elvágtattak:	0
   Elül, forgó tollal, sisak-ellenzővel	0
   A lovag, - utána Bence sutább fővel.	0
   Mikor észrevette a csapat zarándok,	0
   Hogy Anikó s Bence nincs sehol utánok,	0
   Lett rajta beszéd sok, de sükere semmi:	0
   Könnyebb találgatni, hogysem visszamenni;	0
      Mint madarak lombrul, seregenkint lombra:	0
   Szálltak, énekelve, templomrul-templomra,	0
   Míg az olasz földnek határiba értek,	0
   Hova búcsujáró összefoly, temérdek. -	0
   Rozgonyi azonban nem örűlt sokáig,	0
   Hogy lyánya halálból új életre válik,	0
   Csak, mint ki nagy útról haza ér, s a házba	0
   Lép nevetős arccal, de leli mély gyászba';	0
      Ideje sincs búcsút venni a mosolynak,	0
   Ott lepi a nyers bú, s vadul összefolynak:	0
   Úgy döbbene meg s vált mindig komorabbra	0
   Rozgonyi, ha lyányát nézte naprul-napra.	0
   Mert, bárha Piroskát visszaadá sirja,	0
   Ott ég a haláljegy bús képire irva:	0
   Halovány arcára hirtelen pirossal;	0
   Nincs már köze földdel, sem földi lakossal.	0
      Egy az ohajtása szomorú szivének:	0
   Eljegyzetni magát Isten jegyesének,	0
   Vonúlni világtól egy félre-zugolyba,	0
   Koporsója helyett néma kolostorba.	0
   Szigetén Margitnak, a királyi szűznek,	0
   Fogadák testvérként fogadást tett szűzek;	0
   Maga a királyné javallta, dicsérte,	0
   Látogatásával tisztelte meg érte.	0
      Sőt - tészi kegyelme azt is lehetővé -	0
   Teszi, az elhunyt helyt, fejedelemnővé,	0
   S hogy elébb a szerzet rögtön fátyolozza,	0
   Érdeme a tört szív, nem az idők hossza.	0
   Oda gyakran hozzá szép Örzse kijárván,	0
   Múlatja panasszal a bosznai bán-lány,	0
   Kedve ugyan - mint tört tükör apró fénye -	0
   Csillog: de a szívnek nincs semmi reménye.	0
      Lajos elment: tudja, hazahozza nőjét,	0
   Nincs lelke bevárni boldog esküvőjét,	0
   Csak azon van mindig: fátyolt veszen ő is,	0
   Helyesli bizonnyal majd a királynő is.	0
   Ám váltig akarná lebeszélni róla	0
   Piroska, de nem hajt semmi tanács-szóra;	0
   "Jut eszedbe a tű?" felel olykor: "Válassz!"	0
   S lesujtja Piroskát e mosolygós válasz.	0
      Nem is ellenzik már, - Erzsébet, az épen	0
   Már többre becsűli a leányt szivében;	0
   Nincs akadály, - csak még Piroska ürüggyel	0
   Áltatja, halasztja, noha bajjal-üggyel.	0
   Toldira ha gondolt - s hogy' ne gondolt volna?	0
   Piroska, de nem szólt - s hogy' szólana róla?	0
   Más sem merte nevét említni a háznál,	0
   Látva, hogy nem egyéb holtan-élő váznál.	0
      Nem tudja, hogy amit szerelemből vétett,	0
   Az fordult fejére, mint alacsony bűn-tett,	0
   Átkát hogy az egyház mennyire megtoldta. -	0
   Szegény Toldi Miklós, hol lehet azolta?	0
   Bújdosott vadonban, Vértesen, Bakonyban;	0
   Nem nyomorú éltét tengeté azonban:	0
   Nem akart halálba gyáván menekülni,	0
   Se' gonosztévőként bitóra kerűlni.	0
      Kínnal az életét kinyújtani vágyik,	0
   Szerelemért, bűnért vezekelni váltig,	0
   Vezekelni önként, szabad indúlattal:	0
   Nem a törvény előtt, lelki gyalázattal.	0
   Hosszú napok, éjek gyötrelmeit hordván,	0
   Talála monostort, Bakony egyik ormán,	0
   Magas hegyen űlő régi barátfészket:	0
   Oda az atyákhoz, gondolá, benézhet.	0
      Ott az üldözéstől ótalom alatt van,	0
   Megbánhatja bünét, böjtben, alázatban -	0
   Gondolta, tevé is: bezörgete mindjárt,	0
   S kapu megnyiltával kérdezi a gárgyánt.	0
   Elibe vezették a monostor-főnek;	0
   Toldi magát mondja nagy gonosztevőnek:	0
   Szánni-bánni előbb vétkeit ohajtja	0
   S beállni, ha Isten megkönyörűl rajta.	0
      "Jól van, fiam, jól van! Isten előtt érdem	0
   A megtérő szándék, (nevedet nem kérdem):	0
   S mivel egy hű szolgánk közelébb meghala,	0
   Ám légy te, helyette, a fráter Mikola.	0
   "Hozzatok egy seprűt!..." "Látd e poros eszközt:	0
   Alábbvaló léssz most te az emberek közt:	0
   Fetrengeni sárban, fogsz te gyalázatban,	0
   Míg megtörik szived igaz alázatban."	0
      Toldi fejet hajtván ezt mondja csak: "Értem."	0
   Haja érintését elfogadá, térden;	0
   Azután lehányta vitézi ruháját	0
   S fölvette a szerzet durva szőrcsuháját.	0
   Ott neki a tisztét mindjár' kijelenték:	0
   Konyhára vizet, fát kell hordani mindég,	0
   Söpreni az udvart, kapálni a kertet,	0
   Segitni szakácsnak, ha parancsol: jer, tedd!	0
      Toldi aláveté magát türelemmel,	0
   Megyen is már vízért, földre sütött szemmel,	0
   Ragad "öreg kondért"^[1] kezeibe kettőt,	0
   S hegyre, fel a völgyből, hozza mikor megtölt.	0
   Erején barátok ámélkodnak vala:	0
   "Derekabb legény ez, mint fráter Mikola!"	0
   Dícsérik, azonban egymásra nevetnek;	0
   Nem örült Miklós az ilyen dícséretnek;	0
      Hanem azért tűrte; hisz' alázatosság	0
   Most beteg lelkének keserű orvosság;	0
   De mikor megsejté, ki volt e "Mikola"?	0
   (Hegyre a barátok vízhordó szamara):	0
   Mint a tüzes mennykő, agyvelején átjárt	0
   Egy ösztön: hogy eléb leüti a gárgyánt,	0
   Azután a többit veri csúfúl agyon,	0
   Kő kövön az egész házból se maradjon...	0
      Megbírálta magát nagy-nehezen mégis:	0
   Ám, hadd "törje szivem" ez a kisebbség is!	0
   Kojtorga magában: de ha hallá, vére	0
   Azután is felforrt a "Mikola" névre.	0
   Napot így munkában, éjet imádságban	0
   Tölte szegény Toldi, nagy alacsonyságban;	0
   Nem is volt neki már, csak a csontja-bőre,	0
   Mégsem akart enni, hogy kapjon erőre.	0
      Már terhet alig bír, de mindazonáltal	0
   Sok vizet a völgyből s fanyalábot hátal,	0
   Csorog arca csontján babszemnyi veríték:	0
   Igazán csuda, hogy már ki nem teríték.	0
   Egy nap alámenvén, talála bitangul	0
   Lovat az erdőn, hogy útvesztve csatangol;	0
   Tele bojtorjánnal nagy gubancos szőre,	0
   Hátul csupa csípő, csupa fej előre;	0
      S Toldira oly szánó, szomorú szemekkel	0
   Néz, hogy ő se' hagyá első tekintettel:	0
   Álmélkodva ütött maga két combjára,	0
   Hogy az ő lova ez, a hűséges pára.	0
   "Pejkó, eszes állat! hol jársz? hova lettél?	0
   Gebekint gazdáddal vezekelni jöttél?	0
   Ki reád sem gondolt immár hetek olta;	0
   Mikor elcsapott, hogy hazamenj az ólba.	0
      Jer hát, velem a kínt, gyalázatot osszad,	0
   Hegyre föl a kondért s tüzelőfát hozzad;	0
   Lesz a barátok közt odafenn nevetség:	0
   De csak átkom szűnjön, azok hadd nevessék!"	0
   Lett is röhögés, nagy, a Toldi gebéjén,	0
   Mulattak a fráter furcsa szerencséjén;	0
   "Majd érte jön, aki hagyta bitangjába,	0
   Addig hordjon nekünk vizet a konyhába."	0
      Hordta is a jámbor; noha nem dús réten,	0
   Csak az udvar lábján tengődve, szeméten,	0
   (Nem kellett neki más); míg egyszer a háztul	0
   Eltünt, nyoma veszett, odalőn - gazdástul.	0
   Ugyanis egy reggel, mise-mondás tájban,	0
   Papi személy állt meg, kint a kapu-aljban,	0
   Hivatta a gárgyánt s a többi barátot,	0
   S kapura szegezvén, olvasa ily átkot:	0
      Mi Csanád, a prímás, esztergomi érsek,	0
   Hirdetünk nagy átkot mind a magyar népnek	0
   (Ránk ruházván Krisztus földi helytartója)	0
   Toldi Miklós, gyilkos-, sír-fosztogatóra.	0
   "Átkozott, ahol jár, átkozott, ahol kel;	0
   Átkozott, ki szolgál neki szentségekkel,	0
   Átkozott, ki rejti, vagy odább bújtatja;	0
   Élve is, halva is legyen átok rajta!"	0
      Elsápad a gárgyán és mind a barátok:	0
   Hátha biz' őket is terheli az átok,	0
   Amér' helyet adtak ama vezeklőnek	0
   Ki mondotta magát "nagy gonosztevőnek?"	0
   "Hol van izé?... hol van a fráter Mikola?"	0
   De sehol már nem volt, se maga, se lova.	0
   Még ekkor ijedtek nagyot a barátok,	0
   Nem azért, hogy bennök kárt tenne az átok,	0
      Hanem amért csúful bántanak a hőssel:	0
   "Ha visszajön - úgymond - agyonüt, felperzsel!"	0
   S mint aki aludva nagy veszélyben forgott,	0
   Szörnyítik az elmult s a lehető dolgot. -	0
   Ezalatt Anikó és fiatal Bence	0
   Mentek, - közel is volt már vízi Velence,	0
   Merre búcsujáró özönle temérdek,	0
   Sok csapatot immár elhagytak, elértek.	0
      Amint haladának szép ligetes rónán,	0
   Mond Anikó: "nosza Bence, édes szolgám,	0
   Nagyon éget a nap; szálljunk le, deleljünk;	0
   Van patak itt, árnyék s jó legelő helyünk."	0
   Bence lovaikat pányvára ereszté,	0
   S vallatni a nyergén az iszákot kezdé;	0
   Amiök volt, abból, mint útasok, ettek;	0
   Mond Anikó ismét, hogy megelégedtek:	0
      "Oly álmos vagyok én, Bence fiam, hogy még...	0
   Te ne alugy' - állj őrt, hahogy elszunyadnék."	0
   El is szenderedett a szép puha fűben,	0
   S Bence a láncsával őrt áll vala hűven.	0
   Amint ide-oda vigyáz, halgatódzik:	0
   Hallja egy bokron túl említeni Toldit;	0
   Oda figyel jobban, közelébb is megyen,	0
   Hogy észre ne vegyék, lassan, lábujjhegyen.	0
      Két potom emberke, zarándokruhában,	0
   Jött a poros úton s vala nagy vitában;	0
   Bence is leshelyből fülel minden szóra;	0
   Társának az egyik már azelőtt szóla:	0
   "Hallod-e, Kuncz, íme, vagyunk bátorságban,	0
   Biztos olasz földön, nem Magyarországban:	0
   Osztozzunk; akarom tudni, mi a részem."	0
   Felel az: "Mondtam már: osztozunk a pénzen;	0
      Ne bomolj! egy ugrás elérni Velencét	0
   Ottan az ötvösnél próbálni szerencsét... "	0
   De nekem mindjárt kell, ami az enyém, Kuncz:	0
   Fele!... szegődött bér - tudod-e? - osztott konc!"	0
   "Fele neked, fészkes... hiszen én raboltam,	0
   Te csak őrt álltál, míg én a sírban voltam!"	0
   "Hát nem te futál meg, hogy ahol jő Toldi?	0
   (Bár segítne, mondok, a követ eltolni;)	0
      De te most is futnál, ha én nem biztatlak.	0
   Ide hát a felét! különben feladlak,	0
   Hogy te raboltad ki Rozgonyi sírboltját,	0
   Fel én, ne legyek Hincz!... a keserves voltját!"	0
   Ekkor olyat húzott amaz a szent bottal	0
   Fejére, hogy elnyúlt, ködös állapottal,	0
   S ott akará hagyni, de láncsa-szegezve	0
   Odaugrik tüstént, elibe áll Bence:	0
      "Meghalsz!" riadott rá, "ha csak egyet mozdulsz!	0
   Hol az a rablott kincs? vagy igyót elpusztulsz!"	0
   Tagadta először, de ocsúdás közben	0
   Hincz morog: "ott van, ott! derekán egy övben!"	0
   Megtalálá Bence az övét a bőrén,	0
   Azután hajtotta lovaikhoz pőrén,	0
   Kezeit szorosan hátraköté fékkel	0
   S a pányva-cövekhez csavarintá véggel.	0
      Társával is úgy bánt. Anikó a zajra	0
   Fölserkene, s kérdi, mi dolog ez, hallja?	0
   Bence előadta az eset mivoltát,	0
   Hogy ezek ám, akik a sírt kirabolták.	0
   Megörült Anikó, s az övet kibontá:	0
   "Mennyi rubint, gyémánt! soha ennyit!..." mondá,	0
   "De nem a kincs!... bátyám jó híre megépül;	0
   Mitevők legyünk most!" kérdezi Bencétül.	0
      Bence felel: "már hogy mitevők legyünk most?	0
   Két szép fára legitt vonom a két cinkost,	0
   A kincs az enyém lesz... no, vagy a kettőnké;	0
   Hisz' varju se károg ezek után többé."	0
   "Nem úgy, Bence, nem úgy! Hát, fiam, a gazdád?...	0
   Azt te gyalázatban, átok alatt hagynád?	0
   Szükséges, hogy elébb bíró előtt valljon	0
   Ez a két gazember, meg azután haljon.	0
      S minthogy legközelebb útunkba' Velence	0
   (Van igazság ott is,) oda visszük, Bence,	0
   Hátrakötött kézzel lovak előtt hajtva."	0
   "Ist' az atyám! úgy van." szólt Bence, sohajtva.	0
   Így be Velencébe sarkalva kisérték:	0
   "Ki itt az igazság fő embere?" kérdék,	0
   Megmutaták tüstént, hol lakik a dózse,	0
   Nem szájtáti legény volt ám Anikó se:	0
      Elmondta: Lajoshoz megyen a táborba,	0
   S hogy fogta el e két gazot egy bokorba',	0
   Kik Magyarországon a sírt kirabolták,	0
   S a király legelső vitézére tolták.	0
   Vereté a dózse vasra legott őket,	0
   Vallatta keményen a gonosztevőket,	0
   Nem mernek tagadást tenni a dologban,	0
   Mihaszna tagadnák? az öv úgyis ott van.	0
      Megíratta mindjárt súlyos rablevelök',	0
   Akarván Lajosnak kedveskedni velök,	0
   Nehogy visszajövet neki haddal ártson,	0
   Tart tőle bizony, mert sok van a rováson.	0
   Fegyver alatt rögtön, szoros őrizettel	0
   El is indítá, egy udvari követtel;	0
   Anikó és Bence velök ered útnak,	0
   Így Nápolyba egész bátorsággal jutnak.	0
      Ezalatt Lajos már Kontot utólérte,	0
   Maga derékhaddal mind nyomba kisérte	0
   Nagy félelem és hír fut előtte Kontnak:	0
   Már útban, előre, sokan meghódoltak.	0
   Mikor aztán bent, a nápolyi határban	0
   Volt az elő-dandár, hol Akvila-vár van,	0
   Kiterűlt a zászló nagy fekete szárnya,	0
   Endre halott képe vagyon írva rája.	0
      S benyomult a dandár hadi gyors léptekkel,	0
   Buzdítja haragját amaz új énekkel	0
   (Hozzá dobog a láb, csörög a fegyverzet),	0
   Melyet egy hegedős ilyeténkép szerzett:	0
   "Mit kötögetsz? mit fonsz selyem-arany szállal	0
   Én szép feleségem, Johanna királyné?"	0
   "Neked, uram, látod, hímezék palástot	0
   Koronázó napra: zsinórt verek arra."	0
      Mosolyog az asszony, de csak szeme, szája. -	0
   "Endre fiam, félek: gonosz itt a lélek."	0
   Gyanús szeretet az, sohase' visz jóra:	0
   Nápolyba, vitézek! boszúra, boszúra!	0
   "Fiam édes, Endrém! nincs e dolog rendén:	0
   Jer vissza hazádba, szép Magyarországba."	0
   "Nem, anyám: meghalnék, szívem kiszakadna;	0
   Szeret is Johanna mint a maga lelkét:	0
      Hímezte palástom selyem-arany szállal,	0
   Rá mentekötőt is gyenge tíz ujjával."	0
   Hímes szeretet az, sohase' visz jóra:	0
   Nápolyba, magyarok! boszúra, boszúra!	0
   Búcsút veve anyja, Erzsébet királyné:	0
   "Ime, az ujjodra köves arany gyűrű;	0
   Felvonom azt mindjár': s méreg, acél nem jár	0
   Ősz remete adta, pápa megáldotta." -	0
      - "Lakol is hát nékem, asszony-feleségem,	0
   Mind, ki az udvarnál gonosz ellenségem!"	0
   Bolond bátorság az, sohase' visz jóra:	0
   Nápolyba, vitézek, boszúra; boszúra!	0
   Kulcsos Averszához, daliás nagy garral,	0
   Az egész udvarral, megy Endre vadászni.	0
   Fogadá ott sokszor éjjeli szállásra,	0
   Lakoma-, hálásra, egy régi kolostor.	0
      "Édes uram, most is ott legyen a háló."	0
   Veti azt Endrének a sok lesben álló.	0
   Rettenetes éj ez, sose' virrad jóra:	0
   Nápolyba, magyarok! boszúra, boszúra!	0
   Meghitt kamarása szólítja ki Endrét	0
   Éjjeli órában, felesége mellől;	0
   Nosza csak rátámad kivűl a zsivány had,	0
   Megfojtani kézzel, máskép sose' vész el.	0
      Lehányja magáról gyilkosait karja,	0
   S hogy nyitni akarja, nem nyílik az alvó.	0
   Árúló szeretet sohase' visz jóra:	0
   Nápolyba, vitézek! boszúra, boszúra!	0
   Másnap egész udvar régi kolostorbul	0
   Vígan haza fordul palotás Nápolyba;	0
   Szép Endre királyfit holtan, temetetlen	0
   Leli majd a kertben aki elébb rányit:	0
      Szorítva nyakára egy drága zsinór van	0
   Zöld selyem fonálból, fényes arany szálból.	0
   Gyilkos szeretet volt, búra vive, búra:	0
   Nápolyba, magyarok! vérbeli boszúra! -	0
   Most Akvila várnak kapitánya, Lalli,	0
   Látva, mi had készül seregét felfalni,	0
   Fehér lobogóját kitüzé a bástyán,	0
   Lajos hűségére maga átbocsátván.	0
      De közelget Károly, az olasz Durazzó,	0
   Ki Lajost felhívta (mint odafenn van szó)	0
   Hogy Johanna s férje Lajos ellen jönne,	0
   Endre halálának boszúlója lenne.	0
   Közelít nagy haddal (különös jelenség)!	0
   Nem mint igaz barát, de ravasz ellenség,	0
   Ki a zavarosban szeretne halászni:	0
   Valahogy Nápolynak trónusára mászni.	0
      Köpönyegét most is ez a szél forgatja:	0
   Csak színre Johannát s férjét támogatja,	0
   Kiktől - majd kiderül, milyen feleséget,	0
   S nyerte Kalábria főfő hercegséget.	0
   Ellene indítá Lajos ennek Kontot.	0
   Csata előtt Miklós atya misét mondott	0
   A nyitrai püspök, s felugorván lóra,	0
   Vezeti társával népét riadóra.	0
      De harc is alig volt - nagy-hirtelenébe'	0
   Megszalad a Károly szedett-vedett népe,	0
   Mint ha cseresznyefán seregély-had csődül,	0
   De megint szétrebben puszta kereplőtül.	0
   Azután Szulmónát ostromlani mentek	0
   Miklós atya Konttal, s a vitézlő rendek.	0
   Károly pedig népét nem gyűjti magához,	0
   Futni hagyá széllyel, kit-kit az anyjához;	0
      Maga is a megvert, fogyaték sereggel	0
   Oldalt, a hegyekbe, visszavonult reggel,	0
   S minthogy Lajos ellen, látja, kicsit bíra:	0
   Mást gondol, s nekie ily levelet íra:	0
   "Felséges uram és vérszerinti bátyám!	0
   Jönni elébed nem ilyeténkép vágyám;	0
   Híved vagyok - Isten az igazlátója!	0
   De Johannának is még alattvalója:	0
      Nem tehetém, színből hogy harcra ne keljek,	0
   Parancsolatuknak hogy visszafeleljek;	0
   De mihelyt az első összecsapást tettem,	0
   Hadaim' mind széllyel, haza eresztettem.	0
   "Fogadásom módján hát ne csudálkozzál,	0
   Sőt bennem ezentúl szorosabban bízzál:	0
   Mert, bármit mutatok, színlelve, Királyom!	0
   Elleneid közt is javadat munkálom.	0
      Eddig is, önként már, tudod, amit tettem:	0
   Öcséd gyilkosait üldözőbe vettem,	0
   Iszonyú kínok közt leve mindnek vége, -	0
   Johannát fölmenté pápa őszentsége."	0
   Így írt a Durazzó. Lajos olvasá azt,	0
   Kinn várja követ, de nem adott rá választ,	0
   Csak űlt nagy-komoran puha zsöllye-székén,	0
   S öklivel a semmit fenyegette, végén.	0
      Azután még egyszer-kétszer elolvasta,	0
   Szemeit egy könnycsepp ragyogóvá mosta;	0
   Azután felugrott s a senkivel szembe	0
   Dühösen fordult: "Várj! kerűlj a kezembe!..."	0
   Tudom, mire gondolt Lajos, ekkép szólván:	0
   Mert az olasz főbbek, részire pártolván,	0
   Mind a Forli urak és a Malateszták,	0
   Károly dolgainak furcsa hirét hozták.	0
      Mihelyest Johanna (cinkos a cinkoshoz),	0
   Férjhez ugrék, terhben, Taránti Lajoshoz,	0
   Akiért előbbi férjét megölette:	0
   Károly is a másik testvért elszöktette.	0
   Ki vala e testvér? öccse^[2] Johannának,	0
   Jövendőbelije a magyar királynak,	0
   Mária, mint Róbert ősz király meghagyta	0
   Végrendeletében, kettejök nagyatyja.	0
      Károly elcsábítá, hogy ezen a jusson	0
   Nápolynak idővel birtokába jusson,	0
   Meg is esküdt véle, balgatagul hivén,	0
   Hogy kicsi seb már ez nagy Lajosunk szívén.	0
   Ugyanis hallotta (s volt valami ebben):	0
   Hogy Lajos, alkudván országos ügyekben,	0
   Károly cseh királynak leányát, a gyermek	0
   Margitot, eljegyzé, s vége lőn a pernek.	0
      De Lajos nem ért rá jegyváltani menni,	0
   Elhal a lyány, nem lessz a dologból semmi:	0
   Mária ellenben nagy szívbeli gondja,	0
   Lelke az ő képét, csak az övét hordja.	0
   Mint róka, az által esik kelepcébe,	0
   Hogy nagyon is bízik a maga eszébe	0
   S ravaszul sokat mer: Károly is úgy jára,	0
   Hívta Lajost, hogy majd felteszi trónjára;	0
      De Johanna s férje, hallva, mi veszély jön,	0
   Károllyal, azon volt, ki hogyan béküljön:	0
   Neki adák hát a rablott feleséget	0
   S mellé hozományul a nagy hercegséget.	0
   Teszi magát Károly ide-oda hűnek:	0
   Kezdé nyomozását ama gyilkos bűnnek,	0
   S leleményes kínnal öleti sorjába'	0
   Mind', ki a gaztettnek keze volt, vagy lába:	0
      Lajos iránt így hű: mert "ki bűnös haljon!"	0
   Johanna iránt is: "hogy senki se valljon	0
   Rá és társaira"; kik közt maga fő-fő	0
   Károly vala épen, mint Endre-gyülőlő.	0
   Ez volt a nagy hűség, a Lajos iránti. -	0
   Johanna pedig, és férje, a Taránti,	0
   Hallva, mikép vált a Károly hada köddé:	0
   Megijedtek, hogy már nincs menedék többé.	0
      Mindjárt is az asszony szép levelet íra,	0
   Hízelgve könyörgőt, s könnyet bele síra,	0
   Endréhe' szerelmét hazudozva, bókkal;	0
   Mire Lajos aztán válaszol e szókkal:	0
   "Szemtelen életed, bitor országlásod,	0
   Elmulasztott boszúd, férjhez szaladásod,	0
   S ahogy első férjed megölése vádját	0
   Tisztázni akartad: mindez tanuság rád,	0
      Mind ellened vall, mint férj-gyilkosa ellen.	0
   Hanem él az erős boszuálló Isten,	0
   Tudd meg!... s hogy ezúttal én leszek a karja.	0
   Megbüntetni téged, ahogy Ő akarja."	0
   Nem teszi ablakba Johanna ez írást,	0
   Látja, hiában kezd újra hazug sírást:	0
   Férjével azon lett, hogy ahol csak vár van,	0
   Mind sereget gyűjtsön, bent és a határban. -	0
      Hanem egy kevéssé fogjunk ki, pihenjünk,	0
   Vissza, csekélyebb nép dolgaira menjünk:	0
   Ott folytassuk, ahol, elhagyva Velencét,	0
   Útjára eresztők Anikót meg Bencét.	0
   Dózse követjével, kit nyomba' kisértek,	0
   Biztosan Akvila városába értek,	0
   Hol az, - emberit a lovag-hajadonnal	0
   Künn hagyva, - Lajoshoz kéredzik azonnal.	0
      Mondja, hogy a dózse tiszteletét küldte,	0
   S kérdi: jövet mért hogy Lajos elkerűlte?	0
   Hazamenet várja, szívesen is látja	0
   Tisztelni magánál régi erős vágya.	0
   Azután átnyujtá a levelet, melyben	0
   Hincz, Kuncz dolgairól foly a szó a perben;	0
   Lajosnak ugyan nőtt a szeme-nyílása!...	0
   Beparancsolá a rabokat, hogy lássa.	0
      Reszketve kivallák, hogy a sirt meglopták,	0
   Aztán esküvel is, jó Toldira fogták;	0
   Mire ítéletét a király kimondta,	0
   Őket meg a hóhér ösztörűre vonta.	0
   Ekkor Anikó is félve odajárul,	0
   Tesz rövid említést árva nagyanyjárul,	0
   Ki az ő atyját és Toldi Miklóst szűlte,	0
   És most kegyelemért esedezni küldte.	0
      "Ki vagy te, öcsém, hát? lovag-e, vagy gyermek?"	0
   "Fia vagyok, - mondá - fia Toldi Györgynek.	0
   Az én nevem is György, és Toldi a vérem:	0
   Hagyjon itt Felséged hadakozni, kérem!"	0
   Monda Lajos: "Gyenge vagy, öcsém, így szemre:	0
   De, ha kedved tartja, nincsen ellenemre;	0
   Hanem, ami bátyád ügyebaját nézi,	0
   Ne is áhitozzék soha kegyelemre;	0
      Kiderült ugyan már, s áll, hogy nem ő volt a'	0
   Ki a Rozgonyiék sirját megrabolta,	0
   De orozva ölt, s még nagyobbat is vétett:	0
   Nincs, ami lemossa e lovagi vétket."	0
   Anikó nem érté Toldi eme bűnét;	0
   Szomorún hagyá el nagy királya színét,	0
   De nem akart hazamenni a táborbul,	0
   Remélve, hogy bátyja ügye jobbra fordul.	0
      Miklósra magára sem keveset számol:	0
   Lehetetlen úgymond, bátyja legyen bárhol,	0
   S ne fogja le börtön vagy testi betegség:	0
   Ily nagy háboru hogy nélküle megessék.	0
   Hej! pedig annak most (Anikó nem tudja)	0
   Nem is arra véggel a szekere rúdja;	0
   Hallott ő az olasz háborúról, hallott,	0
   S gyalázata jobban szívébe nyilallott:	0
      "Nem vagyok én méltó kardra, hogy viseljem,	0
   Nincs, lány-megölőnek, lovagok közt helyem.	0
   Hordozva szivemben Piroska nagy átkát,	0
   Kinek eltemettem fényes ifjuságát."	0
   Bakony erdejéből, rossz lován, a rajta	0
   Maradott kámzsában, éjszak felé tarta,	0
   Hegyen és völgyön, - fel Trencsénnek, a Vágnak,	0
   Utban (ahol már járt) Morva-, Csehországnak.	0
      Gondolá, a törvény ott nem lesi nyomban,	0
   Kedvire búsulhat valamely klastromban,	0
   Se a magyar törvény, se az érsek átka	0
   Nem hat el odáig, messze Csehországba.	0
   Vág vize mentében nagy csapat emberre	0
   Talált, kik üvöltve és magokat verve,	0
   Viszik - mint madarak költözve ha szállnak, -	0
   Fekete hírét a fekete halálnak.	0
      Hirdetik a gyónást, töredelmet, böjtöt,	0
   Mert a világ vége, büneinkért, eljött,	0
   Verik önmagokat rengeteg ostorral:	0
   Toldi közéjök állt, s megyen a táborral.	0
   Megmezteleníté széles erős vállát,	0
   (Fürtös barna haját, fekete szakállát	0
   Még a barátok közt lenyiratta bőrig)	0
   S ostorozá testét a húsig, a vérig;	0
      De nem a világnak várt végire gondolt	0
   (Nem bánja, ha mindjárt rászakad az égbolt):	0
   A maga bűnéért, a maga dolgáért,	0
   Vezekel szerelme átkozott voltáért.	0
   Délrül ez a népség indult valahonnan,	0
   S mint hógulya, meggyült iminnen-amonnan,	0
   Ki paraszt, ki műves, kinek odva szerzet,	0
   Mindenféle kor, nem, állapot és nemzet.	0
      Faluról-falura, városrul-városra,	0
   Éjszakra haladnak, Jablunka szorosra,	0
   S kinozzák magukat, hogy borzad a lélek; -	0
   Vitéz Toldi Miklós ott vezekel, vélek!	0
   ^[1] Ilosvainál a király udvarában végez Toldi konyhai szolgálatot az	0
   "öreg kondérral". A. J.	0
   ^[2] Talán inkább húga. (szerk.)	0
Kilencedik ének	0
      ,Rettenetes haddal ezentől induljunk.'	0
      Ilosvai	0
   Célja felé immár közelít az ének,	0
   Indult völgynek-alá esése vizének,	0
   Mint folyamé, amely tenger fele futván	0
   Halmot, hegyet elhágy s kikerűl az útján.	0
      Előttem is állnak nagy hegyek és halmok:	0
   Száz ütközet és harc, fényes diadalmok,	0
   Együtt is, külön is, a magyar seregben;	0
   Hogy' férne meg az mind e rövid énekben?	0
   Mint akadályát a folyam is sietve	0
   Érinti csupán, és nem időz mellette:	0
   Tegyen úgy - ha útban nagy meredek dombok -	0
   Dalom is, kit "Toldi szerelméről" mondok	0
      Fogja kötőfékjét röviden a szónak,	0
   A vitézek dolgát emlitse futólag;	0
   Hisz' külön énekre méltó valamennyi -	0
   Hanem én tovább is akarok még menni.	0
   Míg Lajos ekképen Akvilában múlat	0
   S vár vala olyan hírt, hogy elébb nyomulhat:	0
   Kont, az előhaddal s a vitéz püspökkel,	0
   Szulmóna falait töri minden reggel.	0
      Mert nem adá azt fel annak kapitánya;	0
   Pedig a seregnek épen útját állja	0
   Két hegyi nagy lánc közt beszorítva völgybe,	0
   Nincs jobbra, se balra, hadi-járó tőle.	0
   Szándéka először az vala itt Kontnak:	0
   Idejét nem várja sok henye ostromnak,	0
   Gyepre az őrséget harcolni kicsalja,	0
   Szaladók nyomán a várost megnyargalja.	0
      De hiába! merni kellene azt, merni:	0
   Nem csap ki az őrség, hasztalan ingerli	0
   Gúnnyal, kihivással a büszke magyarság;	0
   Ami, vitézektől - gondolja - cudarság.	0
   De bezzeg a falról, kőpaizsok mellől,	0
   Nyillal a magyarból, kit szemre vesz, ellő,	0
   Követ is a hágcsós katonákra görget:	0
   Égszakadás lesz ez, ki arra közelget.	0
      Távol az íjászok, fennállva karéjba',	0
   Falról, ha ki ott áll, veszik ugyan célba	0
   S lelövik mint fecskét, - bizonyosra lőnek:	0
   Hanem kicsit árt ez, alig egy-kettőnek.	0
   Látva ezért s tudva Kont; hogy sikertelen	0
   Nyil, kopja, vitéz kard erős falak ellen:	0
   Külde Lajoshoz, hogy jöjjenek a jászok,	0
   S egyéb várbakosok és számszerijászok.	0
      Hogy ezek megjöttek, leve is fordulás,	0
   Oldalt a hegyekben fenyüfa-pusztulás,	0
   Ácsoltak különös nagy bakoló gépet,	0
   Számszerijat dárda- s kőhajitás végett.	0
   Töves vége felől öreg fenyüszálnak	0
   Hamar a kovácsok vasfejet formálnak,	0
   Mint a kecskebaké, - aztán hevederrel	0
   Karikázzák a fát, sok mázsa teherrel;	0
      Ötven erős váll ezt viszi majd - vagy többen,	0
   Fejjel a várfalnak, hogy külseje döbben,	0
   Belseje megrendűl átalig, fenékig;	0
   Hanem a készűlést mondom elébb végig.	0
   Számszerijat, minden nemüt és formájut	0
   Ácsolnak; ezek közt vésnek erős vályut,	0
   Melybe fenyősudár hajlik daru módra,	0
   S nagy követ ellódít, zajjal kirugódva.	0
      Van más is: akasztó lába nehéz baknak,	0
   Milyennel az ácsok hídcölöpöt raknak:	0
   Húzza csigán sok kéz, s mikor lezuhantja.	0
   Gerendára esik, mely a követ hajtja.	0
   Ugyanis, favánkos tetején keresztbe	0
   Hosszu gerenda van oly módon eresztve,	0
   Hogy rövidebb vége alámegy a kőnek	0
   S a hosszabbra nehéz teher üt, úgy lőnek.	0
      Van egyéb szerszám is, íjj módra csinálva:	0
   Húrja feszes kötél, íve rugós szálfa,	0
   Kereken húzzák fel, s ha megindul pecke,	0
   A követ, a dárdát löki nagy-fel, messze.	0
   Mindjárt is a bakkal tesznek vala próbát;	0
   De elébb a falhoz kellene futó-gát,	0
   Mert védi körösleg vizzel teli árok:	0
   Míg betemetnék, nyil s kő omlana rájok.	0
      Kont esze deszkából nagy szín-folyosókat	0
   Gondol ki, a sánchoz kereken tolókat,	0
   Melyek alatt a nép hord követ és rőzsét.	0
   Úgy végezi bajjal a sánc betömését.	0
   Ámde, miként jég hull sűrű darabokban,	0
   Veri kő a színt, hogy rettenetest koppan	0
   S beszakad helyenként; de legott befoldják,	0
   Jól értik az ácsok ennek is a módját.	0
      Földet is a gátra visznek kosarakkal,	0
   Tetején símára döngetik agyaggal,	0
   Ugy szögezik a nagy vasbakot a falnak.	0
   Száz ember erővel adva lökést annak.	0
   Kont látja, hogy ez még így is sükertelen	0
   Ember-erő mit tesz kemény falak ellen?	0
   Tornyot erős fából magasra csináltat;	0
   Melyből kicsi résen a bak ki-bejárhat;	0
      Függeszteti láncra derekát a baknak,	0
   Így hajtva, nagyobbat lódul a falaknak;	0
   Fönn lecsapó hídat is hagytak a tornyon,	0
   Melyről, ha ki merné, a falra ugorjon.	0
   Összedugott kézzel nem nézi azonban	0
   A várbeli őrség, de az is talpon van,	0
   Szór követ és égő koszorút, kanócot	0
   Bak elé nagy zsákban gyapjut ereszt, kócot,	0
      Nagy sor a vívóknak küzdeni ez ellen,	0
   Oltani a lángot egyszerre sok hellyen,	0
   Az elégett eszközt újítani mással,	0
   Söpreni a párkányt sűrű nyilazással.	0
   Hull oda rettentő zápora a nyilnak,	0
   Dolgoznak erősen a nagy számszerijjak,	0
   Követ is, dárdát is hajigálnak egyre:	0
   Ember legyen ott, ki áll ma körömhegyre!	0
      Be is a városba sok kődarab elhat,	0
   Réműlet az utcán, leve nagy hadd-el-hadd;	0
   Hát mikor a szurkos, tüzes üszkök mennek!	0
   Istennyila-zápor méltó neve ennek.	0
   Füstöt is a várban itt vagy amott látni,	0
   Kezd bokra sziporkát és lángot okádni,	0
   Hanem oltják gyorsan; dolga van a kéznek,	0
   Mert a falakra is kell jutni vitéznek.	0
      Még így sem ez egy nap, se' kettő, se' három	0
   Lessz az, hogy erőt vesz Kont ezen a váron;	0
   De töri minden nap, mert tudja, királya	0
   Hadai mozdultát mily nehezen várja.	0
   Dolgozik a vas bak, veri fejét falba,	0
   Vezeté Kont népét újabb viadalba,	0
   Deli bátor hősök a toronyba mennek:	0
   "Fiaim, csak rajta! ma vége lesz ennek."	0
      Lecsapó résen át odafenn elszelik	0
   Kaszával a gyapjus nagy zsákok kötelit,	0
   Meztelen az omló falat egész hévvel	0
   Döngetheti a bak, nagy busa fejével.	0
   Más felé is a harc születék most újra,	0
   Eddigi mivoltát messzi felűl múlja,	0
   Borul a bástyára nyilból sürü felleg,	0
   Közte szurokfáklyák villámi röppennek;	0
      Csattog erősen a számszerijjak pecki,	0
   Nem tudom, ki állná a falakon ezt ki;	0
   Bent is elolthatlan lánggal ég a vár ma:	0
   Künn-benn szitok, átok, rettenetes lárma.	0
   Ámde a bakoló torony is már lángol,	0
   Tetejéből a tűz mardosva alább foly;	0
   "Le, fiúk! le onnan!" de nem állva szónak,	0
   Falra veték horgát lecsapó ajtónak:	0
      Első vala Szécsi, a bátor Ivánka,	0
   Ki a falra ugrék a tűzbe, a lángba,	0
   Követé fiatal Hédervári kettő	0
   S Ujlaki (mind tegnap jöttek, a seregtől).	0
   Falra szökött Iván, meg is állott rajta:	0
   "Csak utánam, Ugrin! ide Lukács, Barta!"	0
   Mennek is, Ivánkát megvédik azon túl,	0
   Ki csupa sündisznó leve már a nyiltul.	0
      S mint hangya, ha kettő vezeti vagy három,	0
   Foly be a magyarság a falon, a váron,	0
   Közepette lángnak, fojtogató füstnek,	0
   A torony ég: nem hagy senkit lenni restnek.	0
   Mire a bakszerszám torony-alkotmánya	0
   Annyira gyult, hogy nincs mód lépni reája	0
   Odafent már jó kis csapat áll a bástyán;	0
   Fehér lobogót tűz az olasz, ezt látván.	0
      Mindjárt is a várnak kapuit feltárják,	0
   Élteti az őrség magyarok királyát;	0
   Kont bemegy, a várost hada megtapodja: -	0
   Így nyilt meg e völgyben Lajosnak az útja.	0
   Ezek alatt Károly, ama Durrazó,	0
   Várta: Lajos mit fog levelére szólni?	0
   Rossz jelnek alítá, hogy nem ada választ:	0
   S gondolta, tanácsosb, ha ellene lázzaszt,	0
      Háta megett a harc tüzeit felgyújtja,	0
   Egész Apuliát mind ellene bújtja,	0
   Engedi Lajost, hogy Nápoly fele menjen	0
   (S elűzze Johannát) de vissza ne könnyen.	0
   Íra tehát ismét levelet Lajosnak:	0
   Ne vélje gyanúsnak, se csodálatosnak,	0
   Ha most Apulia városit megszállja,	0
   Elvonni Johanna részéről próbálja.	0
      Maga diadalmas seregével menjen,	0
   Johanna erejét megtörheti könnyen,	0
   Mert hada csak zsoldos idegen jobbára,	0
   No meg, a Volturno körül egy-két vára.	0
   Ekkor, az Abruzzi nagy hegyeken által,	0
   Mene délkeletnek, fogyaték hadával,	0
   Amerre Lucéra, Foggia, Canóza	0
   Áll, s a tengerparti erős várak hossza;	0
      Ki Johanna híve, azt felbátorítja,	0
   Ki Lajosnak hódol, visszatántorítja,	0
   Gyüjt hadat és zsoldos katonát szegődtet; -	0
   Ám győzze le Lajos Johannát, ne őtet.	0
   Kémei s az olasz pártos urak közzül	0
   Aki Lajossal tart s most seregéhez gyül,	0
   Károly ez új dolgát bevivék naponkint:	0
   Tudja Lajos, hol jár, mibe' fárad ottkint.	0
      Mindjárt is, amely nap jó hírt veve róla	0
   (Kont maga hozá), hogy elesett Szulmóna,	0
   Tanácsba vezérit maga mellé gyüjti:	0
   Melyik uton lesz jobb seregét leküldni?	0
   Ott vala Kont, Laczfi, - István, meg az Endre -	0
   Giléti, Bebek György; pap urak is rendre:	0
   A nyitrai püspök (ma övé lesz Zágráb),	0
   Kanizsai prépost kardja sem áll hátrább;	0
      Világi urakból: Szécsi, Bánfi, Druget,	0
   Draskovics - Miklósnak hívták mindezeket;	0
   István is (ama György atyjafia) Bebek;	0
   Az oráni perjel Moriál, s egyebek.	0
   Kezdi Lajos a szót: "Miután Szulmóna	0
   Mintha csak a Nápoly-ország kulcsa volna:	0
   Hadaink leszálltát nem gátolja semmi:	0
   Csak az a kérdés, hogy merre fogunk menni?	0
      Van rövidebb út, a Volturno folyamnak,	0
   Alig az országban, csak a szélin annak;	0
   Így hamarabb érünk, bizonyos, Nápolyba:	0
   De hátul az ország nem lesz meghódolva.	0
   "Hosszabb: ha mi balra egy kerülőt tévén.	0
   Ugy hatolunk át e nemes ország szívén,	0
   Meghajtva derékban tengertől tengerig^[1]	0
   Mint mikor a hajtók a vadat fölverik.	0
      Az rövidebb munka: ezt maradandóbbnak	0
   Endre kis fiára hiszem állandóbbnak,	0
   Kiért, csecsemő bár - ha élteti Isten -	0
   Jövök egyrészt, hogy majd trónjára segítsem."	0
   Szóla, körülhordván szemeit a végin;	0
   De tovább nyugtatta valahogy Gilétin,	0
   Az pedig elpirult s kezde föl is kelni,	0
   Gondolva, hogy elsőbb neki kell felelni.	0
      Különben eszes nagy férfiu és bátor,	0
   Vala csak most három esztendeig nádor;	0
   Francia-olasz vér nyomait mutatja,	0
   Még Lajos atyjával jött volt be az atyja.	0
   "Felséges uram!" mond "a magyar azt tartja:	0
   Egyenes út legjobb, hamarább is rajta:	0
   Mit törnéd sereged hosszu kerülővel,	0
   Ha eléred Nápolyt kevesebb erővel?	0
      Nem árthat a kígyó, ha fejére hágtál:	0
   Nápolyt ha bevetted, tied az ország már;	0
   Vagy, ha mi zendűlők odakinn támadnak	0
   Elnyomni mi lessz a diadalmas hadnak?	0
   "Netalán attól félsz, kevés a dicsőség,	0
   Ha az ország szélén, hol nincs nagy erősség,	0
   Behatolsz Nápolyba, lopva miként tolvaj:	0
   S várakat és várost kell hogy elébb foglalj?	0
      Hidd meg, az az út sem csupa búcsu-járó:	0
   Ím, ott van előttünk Venáfro, Tiánó,	0
   Cápua nagy város, - de kivált Aversza;	0
   Hidd el, uram Felség, kemény dió lessz a."	0
   Így szólt; helyeselte néhány, az idősse.	0
   Nem is ellenezné, mondja Lajos, ő se,	0
   Hanem ellenkező okai is vannak,	0
   Ezeket is szembe kell vetni amannak.	0
      "Tudom - így folytatja - hogy ez asszony férje	0
   Valami hadakat fogadott fel bérbe	0
   S Cápua mellett vár, hogy útamat állja,	0
   Hol a Volturnónak ömlik sebes árja.	0
   "De tudom azt is, hogy Miklós, Cajetáni,	0
   Fondi vitéz grófja, ellene bir állni,	0
   Maga is; még inkább, ha segítség innen -	0
   Ez olasz hivemhez, akarom is, menjen!	0
      Azonban a vétkest, már az igazándit:	0
   Johanna királynét s vele a Tarántit	0
   Nincs semmi reményem, élve hogy elfogjam,	0
   Mert űzni hajóm nincs, és a tenger ott van.	0
   "De ha meghódítom az egész országát	0
   S kikiáltom árva fia királyságát,	0
   S magam is helytartót hagyok, amíg felnő:	0
   Bárha nem eléggé, lakol így is e nő.	0
      Hanem egy ember van, agyafúrt és álnok,	0
   Kit űznek örökké nagyratörő álmok,	0
   Kitől - ha rövidre szabja Isten éltem' -	0
   Kicsi Mártell Károly örökségét féltem.	0
   "Értitek, úgy sejtem, kirül vagyon a szó.	0
   Bujtogat, ím, most is Károly a Durazzó:	0
   Ezt megtörni - nem úgy: ezt össze kell törni,	0
   Érte az országot végig kisöpörni..."	0
      Így szakítá félbe Lajos a beszédet,	0
   Arca neki sápadt, szeme vadul égett;	0
   Néztek az urak rá; mi ez? oly szokatlan,	0
   Soha még nem látták ilyen indulatban.	0
   Miután a király csillapodni látszott,	0
   Arca pirosabb lön, cimpája se' játszott;	0
   Kezdtek emelkedni helybenhagyó hangok,	0
   Hogy a király célja sem puszta kalandok;	0
      Méltó ezen útat venni fontolóra,	0
   S nem hagyni bitangul amaz árulóra	0
   Lajos háta megett az egész országot,	0
   Hanem elébb ott kell oltani a lángot.	0
   Most Laczfi, az István, a vajda felálla;	0
   Vegyes ősz csíkkal már szép barna szakálla,	0
   Szeme, arca nyúgodt, hangján, ahogy kezdi,	0
   Érzeni, milyen vón' mikor megereszti,	0
      De fékezi folyvást, s halkan emígy szóla:	0
   "Ha Lajos hercegnek nagy serege volna,	0
   Lovagi, zászlósi, hadbatanult népe:	0
   Javasolnám, menjünk mindnyájan elébe.	0
   "De mivel Johanna ereje nem ott van	0
   Nápoly körül és a Volturno sarokban,	0
   Hanem országszerte, várakban elosztva,	0
   Ahogy ezt a pártra szakadás okozta,	0
      S ki az ő pártján van, ki Felséged mellett,	0
   Ki ma itt, holnap ott, ahogy fú a szellet:	0
   Szükség, hogy erőnket több felé mutassuk,	0
   Rémítsük az ellent, híveid' biztassuk.	0
   "Nem mondom, ne küldjünk hadat a hercegre,	0
   Fontos, Averszának birni jó kezekre,	0
   De, magyar hadunkhoz, van sok német ember,	0
   Kit vezet a Wolfhárd, meg a zsoldos Werner.	0
      Ha mi ezekből is ide-oda osztunk:	0
   Két-háromfelé is könnyü hadakoznunk,	0
   Teszem: Averszához menne Gilét nádor,	0
   Balra más, középen a királyi tábor."	0
   Mind helyeselték ezt, amit Laczfi szóla:	0
   Közös útjok légyen, javalák, Szulmóna,	0
   Azután is még a Volturno fejéig,	0
   Keresztbe az ország' mintegy közepéig;	0
      Ott Giléti nádor dél felé elváljon,	0
   Keletre a többi sereg együtt szálljon;	0
   S hogy idő ne múljék, holnap Akvilábol	0
   Mozduljon előre mind az egész tábor.	0
   Végezék; úgy is lett: le a völgyben másnap	0
   Indul az egész had eleven mozgásnak,	0
   De mivel Szulmónát aznap el nem éri:	0
   Mezőn üte tábort Lajos és vezéri.	0
      S ottan, az Aterno kies vize mentén,	0
   Mely Szulmóna felé veszi utját szintén,	0
   Sátra előtt ülve magyarok királya:	0
   Ím, különös foglyot vezetnek hozzája.	0
   Kocsiját kísérik idegen embernek,	0
   Kit fenn a hegyek közt zsoldosi Wernernek	0
   Fogtak el, és gazdag jutalom fejébe	0
   Maga Werner hoz most a király elébe.	0
      Olasz urak mindjárt - Malateszta, Forli,	0
   Mántova - kezdének a királyhoz forrni,	0
   Megsugák, kicsoda, akit ezek hoznak,	0
   S mily nyereség az, mily szerencse Lajosnak.	0
   "Felséged azért nem juthat igazába"	0
   Mondák, "mivel ott künn ellenzi a pápa,	0
   S megvédi Johannát ezer papi csellel,	0
   Hisz' azért kell mostan vívnia fegyverrel.	0
      De ha ezt a foglyot kezére bocsátod:	0
   Nagy fordúlat esik ügyeden, meglátod,	0
   Tán nem is lesz szükség több kiontott vérre -	0
   Hanem a fogoly már épen oda ére.	0
   Vala Miklós Lőrinc - vagy Cola Rienzi,	0
   Amint az olasz név magyarul jelenti,	0
   Tavaly egész Róma kegyeltje, tribúnja:	0
   Most a hegyek, erdők vadonait bujja.	0
      Róma szabadságát lobogóra tűzte,	0
   Népét fölemelte, zsarnokit elűzte:	0
   Most számkivetésben, sujtva nehéz váddal	0
   Bujdosik - épen a római nép által.	0
   Halál, ha kezet rá tehet a lakosság;	0
   Halál, ha a pápa - vagy sanyarú fogság.	0
   De Lajos megfeddé szigorúan Wernert:	0
   Zsoldosi mért bántják a védtelen embert?	0
      Dorgálta keményen, szóval, hanggal, szemmel,	0
   Fojtva dühét, kullog el a német ember:	0
   "Mit adna e rabért Róma, vagy a pápa!" -	0
   Foglyával a király bemene sátrába.	0
   S kezdi azon: "Nemes római! szabad vagy,	0
   Míg Nápolyban leszek, védelmem alatt vagy:	0
   Hadamat, ha tetszik, útjába' kövessed,	0
   Vagy menedék-várba magadat vitessed."	0
      Köszöné Miklós a kegyes ajánlatot,	0
   Ábrándos nagy szeme könnyre is fakadott;	0
   Nem tudá a sorsot, mely idővel rá vár:	0
   Hogy kiadja Károly cseh király és császár.	0
   De Lajos nem úgy tett: este vacsorához,	0
   Emberelé bizony maga asztalához,	0
   Soká fenbeszéltek a pohárnál ketten,	0
   Cola is a szívét kinyitá meghitten:	0
      Beszéle római régi dicsőségről,	0
   Mai gyávaságról s eladó hűségről;	0
   Cáto akart lenni, igaz erkölcsbíró:	0
   De a mai népnek nem egyéb kell - Néró.	0
   Mond Lajos: "Én tudtam, hogy erre megyen ki:	0
   Az idő kerekét nem tolhatja senki	0
   - Legyen bár az élők legnemese, bátra -	0
   Se' nagyon előre, de kivált nem hátra.	0
      Láttam követ én is, oszlopot Rómában,	0
   De régi lakóit keresém hiában:	0
   Így előttem, kinek fegyverem a hité,	0
   Nem Cáto képe leng - hamarább a Cidé."	0
   Mond több ilyet is, mert ifjonta Rómában	0
   Forgott, s vala jártas deák tudományban.	0
   Hanem, az idő már későre haladván,	0
   Elereszté Miklóst, nyughelyet adatván.	0
      Reggel pedig - minthogy nincs kedve maradni	0
   Rendele őrséget vele indíttatni,	0
   Maga István vajda érette feleljen,	0
   Hogy baja nem lesz, míg nincs a kivánt helyen.	0
   Mozdula egyszersmind hajnalban a tábor	0
   Kiki lovat nyergel, rakodik, nyalábol;	0
   De míg azok a tett helyeikre érnek,	0
   Írnivalóm úgy sincs - hát Toldira térek.	0
      Mikor ő beállt az ostorozó hadba,	0
   Mondák neki: nálok törvény, ki van adva,	0
   Hogy kiki meggyónjon valamely társának,	0
   Ne tagadja bűnét, s ne tartsa magának.	0
   Toldi elébb a szót veszi csak félvállra,	0
   Nem köti a titkát senkinek orrára;	0
   De midőn unszolták, hogy nem lehet testvér,	0
   Köztük se maradhat, ha szabályt nem esmér:	0
      Kiválaszta egyet, ki előtt kész gyónni	0
   Fiatal ember volt, nem idősb mint Toldi,	0
   Többször azelőtt is tűnt már neki szembe,	0
   Nem is illett sehogy e gyülevész "rendbe".	0
   Mosolyogni látszott nyilt arca szünetlen,	0
   Nyájas bizalom űlt a nagy kék szemekben,	0
   Homloka is tiszta, lepi bár gond, álom,	0
   S odaírva mintegy ez a szó: "nem bánom!"	0
      Hangja, ha megszólalt, szeretetre készte;	0
   Öltözetét Toldi olaszosnak nézte,	0
   Olasz is, kivált ha hozzáveszi kobzát,	0
   Melyen a szent népnek zeng ajka zsolozsmát.	0
   Ezt szólítja külön társaitul, óvást,	0
   S kezdette cseh nyelven jó Toldi a gyónást,	0
   De biz' a "csehül" ment, noha lábbal, karral	0
   Segítene rajta, - segíte magyarral.	0
      Megörült a másik: "te magyar vagy, látom!	0
   Akármi bünöd van, ezért megbocsátom,	0
   Szólj magyarul bízvást, mert nyelvedet értem:	0
   Egykor én is azon a nyelven beszéltem!"	0
   Toldi csodálkozva bámult az "olaszra":	0
   "De ha így van, tőlem sohase' maradsz ma,	0
   Ki, mi vagy? azt nékem gyónd meg elébb szintén	0
   Akkor az enyém is hallhatod öszintén."	0
      "Ki vagyok? nevem nincs - csak egy sehonnai	0
   Szerda napon lettem: hívj' úgy »Szeredai«;	0
   Nevemet különben, mint a ruhát, váltom:	0
   S eldobom a régit, ha idejét látom."	0
   Ráncba futott Miklós homloka e szóra:	0
   "Ne itélj hallatlan!" az idegen szóla,	0
   "Nincs nevem, azt mondám: nincs, mivel elvették,	0
   Csihéssé, cudarrá, átok alá tették.	0
      Magyar volt az, - anyám vére ama Zácsnak...	0
   Ha hallottad hírét annak az »irtásnak«,	0
   Mikor egész erdőt, ágastul-tövestül,	0
   Három ivadékon irtottak keresztül.	0
   Nemes apám ott halt; - engem egyik vére	0
   Futva hozott tenger olasz szigetére,	0
   Maga is ott élt, halt bús számkivetetten;	0
   Én bujdosni kelék, mikor eltemettem.	0
      Hontalan azóta járom a világot,	0
   Kobzom ad élelmet s lelki vidámságot.	0
   Ennyi az én bűnöm, - s ha van egyéb gondom	0
   Se nem mutatom, se panaszul nem mondom."	0
   Megölelé Toldi a fiatalt erre:	0
   "Jól van! te se légy most kíváncsi nevemre,	0
   Egyebet meggyónok, s ha megismerkedtünk,	0
   Közös lehet a név titka is közöttünk.	0
      Lovag-ember voltam s játék-viadalban	0
   Álfegyvert viselék - nincs semmi rosz abban -;	0
   De személyem' aztán soha föl nem fedtem:	0
   Hogy ravaszúl a díjt más nyerje helyettem.	0
   "Vala pedig dijja e győzedelemnek	0
   Mátka-leány, szép, mint angyala Istennek,	0
   Ki szeretett, és csak engem a világon!	0
   Kire már későn gyúlt szívbeli nagy lángom.	0
      Fölfedni magam most: vala bölcstelenség	0
   Lovagi törvényben nincs ellene mentség;	0
   Nem födni fel: a lyányt csupa méltatlannak;	0
   Dobom feleségűl, kit nem szeret, annak.	0
   "Kisebb vala bajnok-nevem odavetni,	0
   Mint a leányt, élve, halálba temetni:	0
   De lekötve tartott sanyaru mély börtön	0
   Persze az országtól, erre, a cseh földön.	0
      Mire hazaértem, késő vala, késő!	0
   Férj, feleség volt már az ál-lovag és ő;	0
   Mit tettem azontul, nem tudom, ne kérdjed -	0
   Párbajra szorítám s megölém a férjet.	0
   "Látva megölt férjét, s tudva, hogy én tettem,	0
   Mint holt rogya össze az én szeretettem;	0
   Igen! ravatalra, sírboltba helyezték.	0
   Én pedig, úgy hiszem, örjöngeni kezdék.	0
      Lementem utána, le a sziklaboltba,	0
   Körmömmel is onnan kikapartam volna:	0
   Egyszerre csak éled az én édes szentem	0
   S megátkozza magát és elátkoz engem."	0
   Toldi zokogással fordula itt félre;	0
   Hamar a kobzos sem tudta, mire vélje;	0
   Mint zavaros főre, válla hegyét vonta:	0
   "Álom ez a rész már, sose búsulj!" monda.	0
      "Tudom, mire célzasz! - Toldi felel - "vártam;	0
   Bizony kicsi hijja, hogy ugy is nem jártam:	0
   Magam is azt hinném, csak képzelet álma,	0
   Ha halottam most is élők közt nem járna.	0
   "Hanem él, - tanúja egész Buda ennek,	0
   Tőn szűzi fogadást örökre Istennek;	0
   Én is az ő átkát vivém kolostorba,	0
   Ha szívemen e seb valaha beforrna.	0
      Befogadtak mindjárt valami barátok,	0
   De elűzött onnan papi súlyos átok,	0
   Mintha, megölvén a férjét gyilkos módra,	0
   Özvegye sírját meg kiraboltam volna.	0
   "Nem tudom, ez hogy lett; nekem a világon	0
   Senki tanúm nincsen, semmi bizonyságom,	0
   Mert már rég-ideje, nyomon űzve járok,	0
   Élve vadak közt, fán madarak közt hálok.	0
      Bűnöm ez: van-e rá irgalom és mentség?" -	0
   "Nem annyira bűn volt, mint szerencsétlenség".	0
   Válaszol a kobzos - "ha te csak párbajban	0
   Ölted meg a férjet, igaz viadalban."	0
   Toldi felel: "Hívtam, de reá nem álla,	0
   Tudva, hogy az néki bizonyos halála;	0
   Hanem erőszakkal kézre kerítettem	0
   S igazán megvívtunk, tanu nélkül, ketten."	0
      "Hm, hm!" a kobzos szólt, "csak ez így ne volna,	0
   A többi alighogy érdemes a szóra:	0
   Álviadalt vívtál? magadnak, vagy másnak?	0
   Mi köze avval az anya-szentegyháznak!"	0
   "De bánja, nagyon ám, a lovagi törvény,	0
   Rendjébül az ilyet csúful kitörölvén!"	0
   Toldi riad - "s bánja »lovagok« királya:	0
   Nincs nála bocsánat, kegyelem reája.	0
      Hanem oldj fel, szabj rám néhány miatyánkot,	0
   Én pedig tovább is vezeklem az átkot,	0
   Nem az egyházét: a szerelem nagy átkát,	0
   Hogy, akit szerettem, megölém a mátkát."	0
   Ezzel a szent tábort elérni siettek,	0
   Mert már be se' látták, el is esteledtek.	0
   Egyszer a kobzos csak jobbra mutat: "hallga	0
   Immár letanyázott és dőzsöl a falka."	0
      Menet aztán, amint arra kanyarodtak,	0
   Elmondá a kobzos, hogy ezek így szoktak:	0
   Szemöket forgatják, koldulva, fehérre	0
   S valamely vadonban nagyot isznak, félre.	0
   Falun és városban alamizsnát gyüjtnek	0
   Szörnyitve csodáit a babonás hitnek,	0
   Rettentik a népet - s az összegyülemlő	0
   Adomány árából megtelik a tömlő;	0
      Barmot is az erdőn legelni ha látnak,	0
   Jó szerivel friss húst lakomára vágnak;	0
   S ha tanyát vernek - "no, Isten irgalmazzon!	0
   Közös ott mulatság, étel, ital, asszony."	0
   "Megutáltam őket" - hevesebben szóla,	0
   "Régen is e csürhét odahagytam volna,	0
   Ha az előttem nincs, hogy így réven, vámon	0
   Átjöhetek bizvást egykori hazámon."	0
      De már tetejére értek a hegyhátnak,	0
   Honnan egy üstforma szűk völgybe lelátnak;	0
   Micsoda látvány ez! - Toldi csak elképed:	0
   A pokol se' nyújt már undoritóbb képet.	0
   Vér-köde a völgyet lepi füstgomolynak,	0
   Alatta rekedten, részegen gajdolnak,	0
   Ölelik egymást, pór, müves, barát, asszony,	0
   Tűzvilág s buta kéj vöröslik az arcon.	0
      Töltözik a sok has - meg' ujra, ha bánja	0
   Együtt foly a lakzi tisztese, ocsmánya,	0
   Ha ugyan lehetne mondani tisztesnek	0
   Azt az evés-ivást, amit ezek tesznek.	0
   Szitok és trágár szó szemtelenül ordit...	0
   Elfutja a méreg, viszi is már Toldit	0
   Lefelé a lejtőn: "hát ezek igy tesznek?	0
   Ha mi bűnt megbántak, száz annyit vétkeznek?	0
      Hirdetik a böjtöt és a világ végét:	0
   S maguk így tobzódnak, öntözik a gégét?	0
   Várjatok (az ostort a nyakából kapja)	0
   Megmutatom, milyen az itélet napja!"	0
   Toldi a nagy ostort rengeti kezében,	0
   Üti őket hátba, szembe, hason, képen,	0
   Döfi vas öklével, rugja tova lábbal,	0
   Verdesi egymáshoz, markolva nyalábbal.	0
      Nosza! lába is kél az egész seregnek,	0
   Az kelne halottnak, vagy a holt részegnek,	0
   Úgy szélyelüt ádáz Toldi Miklós közte; -	0
   Szedi-e magát; vagy soha, e nép össze?	0
   Kobzosnak azonban elállt szeme-szája	0
   S mond Toldinak, amint odaért hozzája:	0
   "Ily dolgot az ember nem hinne regében,	0
   Orlando ha tenné, olasz' énekében.	0
      Vásáron ezek most kezdenek gajdolni	0
   Egy magyar vitézről, neve Cola Toldi,	0
   Ki malomkövekkel hajigál a harcon,	0
   Láttam is: egy ponyván mutaták, a rajzon.	0
   "Nem az vagy-e?" - kérdi enyelgve a kobzos,	0
   "No hisz', a malomkő konyit a dologhoz!	0
   De barátom, földi, ha az alku áll még,	0
   Nevem te se kérdezd... s álnév helyen, álnév!	0
      Hívj, ahogy a barát (ebszeme!) csúfola:	0
   Ide épen jó név a fráter Mikola;	0
   De meg is éheztem ebben a munkában:	0
   A szent maradékot ne hagyjuk itt, kárban."	0
   Monda, s a jó tűznél neki-heveredtek,	0
   (Hogy elűzzék onnan, Toldi kicsit retteg)	0
   Hust szelnek a nyársról, s bort is ahoz lelvén,	0
   Nagy lakomát csaptak a diadal helyén.	0
      Ott meghálva, együtt másnap elindultak,	0
   Nyugotra, Csehország tájára vonultak;	0
   Toldi azt mondá, hogy kolostorba mégyen,	0
   S hogy addig a kobzos utitársa légyen.	0
   Több helyre benéztek; de a kolostorban	0
   Mind azt veti a pap, hogy nem olyan sor van:	0
   Malmuk is elállott, s ha forog, egy kőre:	0
   Nincs ma sehol szükség több kenyérevőre.	0
      Így fel s le bolyongtak idegen országon:	0
   Dalt penget a kobzos falun és csárdákon,	0
   Szűken a szükségest ha beszerzi kobza:	0
   Mégis örül, hogy van kivel azt megossza.	0
   Egy nap - a sok közzül mely útba' letellett -	0
   Föl amint ballagtak Éger vize mellett,	0
   Üti a fülöket víg dalokat játszó	0
   Kürt, s messzire láncsán lebeg a sok zászló.	0
      Nézte, a mély útban merre felé térhet	0
   Toldi ki, is monda: "udvari kiséret	0
   Jő itt szembe, talán hercegi, királyi:	0
   Míg elhalad, jó lessz e partra kiállni."	0
   S megálltak egy dombon, a csapatot várván,	0
   Míg elvonult, hosszan, mint tarka szivárvány,	0
   Színes lobogókkal fénylő hegyü rúdon,	0
   Maguk is sok színben - a szűk hegyi úton.	0
      Lovat is egynéhányt burkolva vezettek,	0
   Kopóbul, agárból sokat összeszedtek;	0
   Azután egy hintó, zökögve-zokogva,	0
   Jött a gonosz úton, nyolc ló belefogva.	0
   Köves az út, de a természet kövezte,	0
   Itt-ott a hegyekről árkot is ereszte,	0
   Mely, rajta keresztűl, az Égerbe tartott	0
   S iszapot az útba, sárt eleget hordott.	0
      Tudom, a nagy hombár oldala megbánja!	0
   Mert vala nehézkes ennek alkotmánya,	0
   Noha mennyezetes, tornyos, - és rugóra	0
   Vala már készítve, azaz magyar módra.	0
   Hó! egyszerre megáll, hogy se té, se tova	0
   Nem birja mozdítni nyolc nagy erős lova,	0
   Ugy megragad a záp agyagos mély sárban,	0
   Szirt is van előtte hegyi vízmosásban.	0
      Ütni a lovakat kezdik elébb, verni,	0
   De kiszól az utas: hogy olyat csak merni!	0
   Így ezeket hámból sunnyogva kifogják	0
   És hányják-vetik a dolog állapotját.	0
   Vala ott kocsis négy, s valami tíz csatlós,	0
   De egynek a lábán sincs lábbeli patkós,	0
   Csak néztek a lóról hol az öreg sárra,	0
   Hol száraikon a selyem harisnyára.	0
      Menjenek el mind szét, - arra határozták, -	0
   A kocsihoz hídnak keríteni deszkát	0
   Ökröt is falukból tízet avagy húszat;	0
   Addig a szép hintó pocsolyában úszhat.	0
   Toldi nem állhatja, nem nézheti végig,	0
   Leugrik a partról, odamondva nékik,	0
   Körülnézi sorát a kocsinak, útnak	0
   S próbálja először a végit a rúdnak;	0
      Mozdult is, de mivel meredek a kotymány,	0
   Félt, hogy összetörik az egész alkotmány:	0
   Így a kocsi alá bebújni sem átall	0
   S feszítve "juhának" felnyilalja háttal.	0
   Kiemelte szépen s kitevé a partra,	0
   Hol az út egyenlőbb, mehet immár rajta.	0
   Ekkor odainté a kocsiban űlő,	0
   Kérdi nevét, rendjét s mely föld neki szűlő?	0
      "Ilyen erőt egyet tudok a világon,	0
   Azt, ki a rablóktul kisöpré országom"	0
   Monda, - hanem Toldi megismerte ám már,	0
   Hogy ez maga Károly, a cseh király-császár.	0
   "Az én vagyok" úgymond "megkövetem, Felség."	0
   "Ha te vagy, hol jársz itt? s rajtad ez a szentség?"	0
   "Bújdosom, üldözve átok alatt" monda,	0
   "Félrevonulnék itt valamely klastromba."	0
      Kérdezi a császár, mért kell bujdokolni?	0
   "Lovagi nagy bűnért" mond röviden Toldi. -	0
   "Azt nem a szentelt víz, az imádság, kar-dal	0
   Mossa le, - azt könnyebb letörölni karddal.	0
   "Vőm, a te királyod, olaszok közt harcol:	0
   Hát te meg itt majd egy bagolyvárban alszol?	0
   Vagy, ha uradnál most nem vagy kegyelemben:	0
   Míg bevesz, ám szolgálj az én seregemben."	0
      Köszöné Miklós, de szomorúan monda,	0
   Hogy üdűlést óhajt lelki fájdalomba'. -	0
   "No hisz' azért épen klastromba beűlni!...	0
   Jöszte velem vissza: itt fogsz felüdülni.	0
   "Vadászat ez erdőn lesz napokig nálam,	0
   Nézd, ama hegytetőn áll királyi váram.	0
   A neve »Könyökvár«. (így jő ki magyarban),	0
   Szívesen elvárlak ottan az udvarban."	0
      De már a csatlósok jöttek nagy hűhóval,	0
   Ökrökkel, s kocsihoz deszka kiszállóval;	0
   Csak elálmélkodtak, hogy ezt ember tette!	0
   S beragasztván, indult a kocsi ügetve.	0
   Toldi ama várat hagyta immár hátra,	0
   S látta, hogy az épült meredek hegyhátra	0
   Mely az Éger vízbe könyököl, és lábat	0
   Vet neki tréfából, s karikát csináltat.	0
      Oda visszanéz most, - valami úgy vonja,	0
   A kobzos is egyre "nosza, gyerünk!" mondja,	0
   "Az én mesterségem úgyis olyanféle."	0
   Hagyta fejét Miklós, hogy tele beszélje.	0
   Fogadá udvarnok a várkapu alatt,	0
   Mert vala már hagyva neki parancsolat:	0
   Hogy Toldinak adjon tiszta szobát hálni,	0
   Öltözetet, fegyvert, lovat is használni.	0
      Társa felől nincs szó; de semmi rövidség	0
   Nem esett: daláért ellátta a tisztség;	0
   Toldi megújultan ébrede föl másnap	0
   Zsivajára kürtnek, kopó-ugatásnak.	0
   Hamar öltözködvén, udvarra leméne,	0
   Ott várta bizony már nyereg alatt méne,	0
   Hátára szökött s a vitézi csoportba	0
   Ugrata, mely, látja, olyan maga-forma.	0
      Valamivel később lejöve a császár,	0
   Biccent a csapatnak fővel, amely rá vár,	0
   S Toldinak, indulván, odaveti e szót:	0
   "Hadd lám, tudsz-e űzni vadat úgy, mint rablót!"	0
   Ezzel az egész raj fordúla keletnek.	0
   Fent, az erdős háton kocogva mehetnek,	0
   Mert a magas fenyvek királyi vadonja	0
   Alján a parasztfák bokrait elnyomja.	0
      Hamar egy "tízágút" az ebek fölvertek	0
   Mit maga a császár legközelébb kerget,	0
   El is üti szépen, hajítva gerellyel;	0
   Örül a császár: hogy jó napra lesz e jel.	0
   Toldi elérhette volna: de tisztesség	0
   (Gondolta), hogy e vad a királynak essék;	0
   Ő hát a lovat csak lépésben ereszté,	0
   Míg kebelét fenyvek illata éleszté;	0
      S látva magát újra lovag öltözetben,	0
   Fejedelmi, fényes, harcias menetben,	0
   Kürtriadás mellett, paripán ügetve:	0
   Szinte felocsúdott régi lovag kedve.	0
   Im szarvas előtte, második is, bukkan	0
   S rónának ered, mely délre alattuk van;	0
   Toldi nyomon űzi: "ott azt be nem éred!"	0
   Mond, s kart dob utána az egész kiséret.	0
      De nyomja erősen, lova már-már pedzi;	0
   Toldi a nagy ostort súgárra ereszti	0
   (Mert hozta nyakában) s csattantva hurokba:	0
   Rántja nagy erővel, ágainál fogva.	0
   Nyaka szegett mindjárt a nemes állatnak;	0
   Császár meg a többi mind odaszaladnak:	0
   "No ilyet nem láttam, se' semmi elődöm!"	0
   "Így szoktuk ezt, Felség, a magyar alföldön."	0
      Azonban a kopók már futnak a hegyre.	0
   Visszhangzik az erdőn ugatások egyre;	0
   Nosza mind utánok, legelől a császár,	0
   Ritka jelenség az, mi odafent rá vár.	0
   Fut a koszorús gím maga-halálából,	0
   Követi ebfalka ina-szakadtából,	0
   Míg a hegyi párkány legszélire érnek,	0
   Hol meredek kőszál vet véget a térnek:	0
      Onnan a mélységbe, hol zúg patak árja,	0
   Veti gyors futtában le magát a pára,	0
   S szörnyet hal a gránit fenekű siváron,	0
   Utána ebekből lepotyog vagy három.	0
   Károly s a vadászok, lejtőn lekerűlve,	0
   Keresik a gímet a völgyi sűrűbe',	0
   Követve nagy bajjal ebeik szaglását,	0
   Nézve is a sziklák torony-alkotását.	0
      Zubogás egyszerre hallik olyanforma,	0
   Mintha valamely nagy rotyogó üst forrna,	0
   S tele az egész táj sűrű fehér gőzzel,	0
   Melyben a napfény is haloványan vész el.	0
   Arrafelé tartván, terepély bikkfáknak	0
   Tisztásán, a patak mentibe', mit látnak!	0
   Vizet a sziklából forró-meleg árral	0
   Törni elő, buzgó, hét ölnyi sugárral,^[2]	0
      Tetején ez oszlop ragyogó virágba	0
   Foszladoz és hull mint szomorúfüz ága,	0
   Szikrázik a naptól, s patakba lefolyván,	0
   Zöld, veres, meg barna kérget rak az alján.	0
   Ezalatt a gímet az ebek meglelték,	0
   Vidám csaholással hirt adva jelenték;	0
   De Károly a völgyet megszereté nagyon,	0
   Lön gondja utóbb, hogy neki nevet adjon:	0
      Csatola még hozzá két falu határát,	0
   S ahol a forró víz kilövi sugárát,	0
   Emele ott fürdőt, telepíte várost	0
   Az egész világnak gyűlőhelye már most.^[3]	0
   Ott, honnan a szarvas lezuhant a mélybe,	0
   S hol a fürdő épült a forrás fölébe,	0
   Ötszáz évvel utóbb - vagy igen, már többel,	0
   Sokat ábrándozott egy beteg ősz ember;	0
      Megáldotta vizét nagy jótéteményért;	0
   Ha nem új életért, új élet-reményért,	0
   S ha valaha célhoz bir jutni ez ének:	0
   Köszöni e forrás csuda hévvizének.	0
   Így folyt a vadászat másnap is, és mindég:	0
   Kedvét leli benne háromig a vendég,	0
   De azontul akként érzi magát Toldi,	0
   Mint ki nagyot múlaszt, hogy idejét tölti.	0
      Nem tudja miért, de nincs ott maradása,	0
   Kérdezi egy estve: jön-e vele társa?	0
   Szívesen a kobzos maradna, de kész is:	0
   "Nem hagylak el" úgymond "akárhová méssz is."	0
   S öltözve lovagból újra csuhás szentté,	0
   Károly előtt magát búcsúra jelenté,	0
   Hogy holnap elindul, űzi tovább gondja:	0
   "A lovat, a köntöst kézhez adám" mondja.	0
      Sajnálta a Felség, hogy az udvart únja;	0
   "De tied a ló" mond, "s tied az a gúnya;	0
   Hogy pedig útközben mint lovag ne sarcolj,	0
   S mint barát ne koldulj': nesze még e tarsoly."	0
   Megköszöné Toldi, meg is örült ennek,	0
   Pedig nem örülne máskor az ilyennek;	0
   Reggel az úton is vala vídám kedve,	0
   S mond utitársának, vállát veregetve:	0
      "Tudod-e mit?... hátha ál-sisakot tennénk,	0
   S Nápolyba Lajoshoz hadakozni mennénk?	0
   Csak az a baj, engem ott nagyon ismernek:	0
   Tudom, legelébb is a király ismer meg."	0
   Szól társa: "van erre a batyuba' nálam	0
   Kész holmi: ehol rőt bajuszom, szakállam,	0
   Felrakom ezt, s szeplőt annyit az orcádra,	0
   Hogy szűlő anyád sem ismerne, ha látna."	0
      "Ha! fiú, mit mondál?..." Toldi nagyot retten,	0
   "Ezt az öreg asszonyt már szinte feledtem,	0
   Kinek én okoztam sok keserű percet:	0
   Ne haljon meg, amíg örömet nem szerzek!	0
   "Csak ezért is, menjünk!... Paripa és fegyver	0
   Neked is lesz; könnyű, ha gazdag az ember;	0
   De nini! a Pejkó, a lovam, a hátas!	0
   Akármi legyek, ha nem igazi tátos."	0
      Csakugyan a Pejkó, fényesre kihizva,	0
   Termett valahonnan egyszeribe vissza;	0
   Kisérte-e Toldit hegyi legelőkön?	0
   Vagy repült mint tátos? mi haszna tünődöm!	0
   Így, hogy a szénájok vala már jó renden,	0
   Délre a két bajnok elindula menten,	0
   Pejkót lovagolván maga a gazdája,	0
   Nem is javasolnám, hogy más megpróbálja!	0
      Kobzos is örvend a katona életnek,	0
   Tudja, hogy ott víg dalt örömest pengetnek;	0
   De meg, úgy fordulhat, nem esik hiába:	0
   S vissza becsűlettel jut régi honába.	0
   ^[1] E kissé, megvallom, különös diversio oka megérthető az előszóból.	0
   A. J.	0
   ^[2] Ily erővel tört ki, e század tizes éveiben, mikor a többiek be	0
   voltak rekedve, az úgynevezett Hygiéa új forrás. A. J.	0
   ^[3] Karlsbad történetírói régibb korra vitatják a forrás ismert voltát	0
   s a hely keletkezését: de én a népmondát követem, mely a forrást	0
   is IV. Károllyal födözteti fel, a leírt módon. A. J.	0
Tizedik ének	0
      ,Ott az város kivül táborát futtatá.'	0
      Ilosvai	0
   Honnan gyors folyami Apennin hegyeknek	0
   Északra, keletre, délre lesietnek;	0
   Hol ma is ezer nyáj legel izzó nyáron,	0
   Mely alant telel ki, a tábla-lapályon,^[1]	0
      S az olasz - mint a móc cafatos bundáját -	0
   Nyárra fel, őszön le, hajtja selyem nyáját;	0
   Hol zamatos fűvön a nemes sajt, túró	0
   Harmattal születik: - ered a Volturno.	0
   Hajts le, juhász, hajts le! dér lepi az ormot,	0
   Jobb a meleg síkon föl- s le barangolnod;	0
   Hajts le, juhász, hajts le! barmod olyan félénk	0
   Ím közelít harczaj, kürtriadás élénk,	0
      Ím tüzet ont egyre a tüzes mén lába,	0
   Ahogy acélkörmét veri a sziklába;	0
   Nincs nyugta madárnak, kövön-ugró vadnak,	0
   Mind égbe röpülnek, mind völgybe szaladnak.	0
   Érkezik a tábor, által a gerincen,	0
   Hogy délre, keletre vágyva letekintsen,	0
   Délre, hol Aversza eshetik és Nápoly,	0
   Keletre, hol alföld hegyek alatt zsámoly.	0
      Hadait a király eléri, bevárja,	0
   Míg összeverődnek a völgyi lapályra,	0
   S miután fejenkint maga megszemléli,	0
   Két sereg áll rendben: keleti és déli.	0
   Tetemesb az első: a királyi tábor.	0
   Gilét az utóbbit vezeti, a nádor,	0
   Vele zsoldos Wolfhárd s népe ötezernyi,	0
   Képesek a zsoldért nemzetöket verni.	0
      Ezt a király elsőbb útjára bocsátá,	0
   Merre a Volturnót tekeregni látá;	0
   S várni be hirt róla, bizonyos ujságot,	0
   Pihenteti még a többi lovasságot.	0
   Jött is, a hét végin, szerencse kivánó	0
   Követ egy folt: küldé Venáfro, Tiáno,	0
   Hogy e városok az őrséget elűzték,	0
   Lajos lobogóját, strucait feltűzték.	0
      Jött azután más hír, hogy Cápua mellett	0
   A magyar seregnek ütközni se' kellett,	0
   Mert, ki a Volturnón ellen akart állni,	0
   Szétveré a hadat Miklós, Cajetáni.	0
   Fondi nemes grófja - üzené Giléti -	0
   Tudva, hogy a hidfőt zsoldos erő védi	0
   Innen is a vízen, túl is a szorosban,	0
   S Taránti Lajos bent Cápua városban:	0
      Hadaiból, amint Fondi felől hozta,	0
   Keletre, nyugotra egy részt kiszakaszta:	0
   Keljenek át a hegy, és a tenger felől	0
   S hátban támadjanak, mikor ő majd elől.	0
   Úszva hogy átkeltek csillagtalan éjjel,	0
   Hajnalban uroknak jelezék lángfénnyel,	0
   Csak mint mezei tűz gömbölyü csilláma,	0
   De tudva előre azok szeri, száma.	0
      Visszafelelt arra Cajetáni mással:	0
   Egy domb tetején gyúlt nagy máglyarakással,	0
   Jel vala egyszersmind közös riadóra,	0
   Hogy talpra ki gyalog, és a lovas lóra.	0
   Szembe a hídőrző csapatokat (mert még	0
   Széltére aludtak) pacuhán fölverték;	0
   - Ezek ugyan tudták, hogy jő Cajetáni,	0
   De fog ez éjjel négy mérföldnyire hálni.	0
      Most, a veszedelem nyakukba szakadván,	0
   Rohannak a hídra, csunya hátat adván,	0
   Százan is egy szélbe', bár nem elég tíznek -	0
   Rohannak bizony a kész halálnak, víznek.	0
   S lett volna veszély nagy, most csak igazándi,	0
   Ha észre nem veszi tulnan a Taránti;	0
   Hanem ez csatán nőtt zsoldosait hozza	0
   S hidon a futókat nyomja velök vissza.	0
      Harcoltak az ígért s kétszerezett bérért,	0
   Mintha csak a honért, vagy az édes bőrért,	0
   Szembe saját vérök, a szaladók ellen,	0
   Míg visszaszoríták, hogy csudát müveljen.	0
   Ugyanis belátván a hídra futó had,	0
   Hogy itt a haláltól csak a halál óhat,	0
   Fordul az ellennek megkövesült arccal	0
   S mint az oroszlán, küzd; ki esik, ki harcol;	0
      Ki elesett, mint dölt fatövön, átlépve	0
   Háta megől más-más ugrik a helyébe,	0
   Így a legelsők közt sohasem lesz csorba,	0
   Míg Taránti s népe bevegyűl a sorba.	0
   S bizony, Cajetáni, harcolva, de hátrál,	0
   E pihent erőnek helyet adna már-már;	0
   Hanem a vízen túl nagy riadás támad,	0
   Csatazaj, üvöltés vadul onnan áthat;	0
      Döbbenve Tarántit viszi ez az ujság,	0
   Rendeli: a hídnak kanócait gyujtsák,	0
   S mire Cajetáni odaér, már lángban	0
   Áll a Volturnó-hid egész hosszaságban.	0
   Időt - tudja miér' - nem halaszthat, húzhat,	0
   Tűz alatt a vízen hamar általúsztat	0
   De nem a város már égő kapujának,	0
   Hanem oldalt, jobbra s balra Cápuának.	0
      "Szomorú lőn ott a Taránti szüretje"	0
   Mond, ura szavával, Giléti követje:	0
   Cápuát ennek már be se kellett venni,	0
   Csak az égő várost oltani bemenni.	0
   "Oda épen arra ért uram, a nádor,	0
   Hogy szét vala verve a mezei tábor	0
   S Cápuát felgyújtá a szaladó őrség;	0
   Most Fondi kezén van, s mienk az erősség.	0
      A nádor Aversza falait kerűli,	0
   De idő kell, csak míg rendesen megűli,	0
   Mert erős mód nélkül a hely, és derekabb	0
   Hős nem védhetné, mint kapitánya, Jakab." -	0
   Lajos ezt a jó hirt nyomba' kihirdette,	0
   Új győzedelemre foglalónak vette,	0
   S megajándékozván Giléti követjét,	0
   Fondinak is küldé méltó köszönetjét.	0
      Azután vajdával s a többi vezérrel	0
   Régi tanácsukhoz új terveket érlel,	0
   Hogy az árulást is gyökerén elmessék,	0
   Meg az árúlót is kézre keríthessék.	0
   Az vala itten baj, hogy a Durazzói,	0
   Mint gyermeki játék ügyesebb búvói,	0
   Nincs sehol is szembe tetemes táborral,	0
   Van mindenütt mégis, szakadást bújt, forral.	0
      Íme Lucérát, mely már Lajost uralta,	0
   Elhiteté, pártos lobogó leng rajta,	0
   Foggiát, Canózát megerősittette,	0
   Ugy tovább, a tengerpartra, magát vette.	0
   Oka, miért szemben sereget nem láttat,	0
   Hogy Lajosunk ő rá ne tehessen vádat;	0
   De azért ez tudja, mi dologban sántít,	0
   S gyülöli jobban, mint előbb a Tarántit.	0
      "Csavaroghatsz, róka, csavaroghatsz!" monda,	0
   "Követünk száguldó paripákkal nyomba,	0
   S el-ütünk vagy futva, vagy utánad ásunk:	0
   De ki nem kerűlöd nagy boszuállásunk!"	0
   És, mint hegyen űlő vészviharos felleg,	0
   Mely veszteg az ormon napokig is el-leng,	0
   Majd fölkerekedvén, levonúl a sikra,	0
   Hogy, fönt nézve, alább villámlik a szikra,	0
      Fönt napos a csúcs már, de alant a rétség	0
   Déli verőfényét elnyomta sötétség,	0
   Vonaglik a felhők idege, a villám,	0
   S a megszelelt zápor ködlik aláhullván:	0
   Úgy a magyar tábor Púlyia^[2] síkjára	0
   Sötét haragjában lassan alászálla,	0
   Csak fegyvere villog, hamidőn por-ködtül	0
   Fönt a magas bércen láthatja, ki ott ül;	0
      Odalent már kényén terítheti szárnyát,	0
   Ellepi e rónák dombjait és hátját,	0
   Arra nyomulván, hol közelebbi célja	0
   Még jó tova fekszik, a pártos Lucéra.	0
   Fekszik az egy halmon, s falai e tájban	0
   Lerontva hevertek régebbi csatában;	0
   Károly lovalá fel, hogy ujonnan rakják,	0
   Megtörni ez által magyarok haragját.	0
      De nem volna még kész, csak, mondani, félig:	0
   A város atyái jobbnak azért vélik	0
   Nem várni be daccal Lajos közeledtét,	0
   Hódolni előre, bánva maguk tettét.	0
   Követ indul mindjárt és fényes ajándék,	0
   Mellyel a pártütést szépíteni szándék.	0
   Hanem a fellegvár, egy kisded erősség,	0
   Mást gondola, mint a városbeli őrség:	0
      Taránti Lajosnak embere van benne	0
   Valami háromszáz, többre alig menne;	0
   Kapuját e fészek bátran becsukatja,	0
   S Johanna zászlóját fennyen lobogtatja.	0
   Lajos az esdőknek mutat komoly arcot,	0
   S vete a városra vétke miatt sarcot,	0
   Hogy, mire odaér, ki legyen teremtve,	0
   Pedig inditá már a seregét rendbe.	0
      Ott, a város alatt, tábort üte várván,	0
   Hogy megváltsa magát tizede-becsárán;	0
   Közben az elfáradt hadait nyugtatja,	0
   S vidám lakomákon éteti-itatja.	0
   Maga is a főbbek díszes seregében	0
   Szabad ég alatt űl mindennap ebéden;	0
   Hosszu rakott asztal s királyi teríték	0
   Körül ott szolgálnak mind úrfi leventék.	0
      De az alsóbb rend is, széllyel a mezőben,	0
   Apróbb tüzeiknél lakomáznak bőven;	0
   Nézi falakról ezt mind az egész város,	0
   Még a fellegvár is, bár kapuja záros.	0
   Nem vala e kis vár fönt a fellegekben,	0
   Csak a város mellett, külön, egy öt-szegben,	0
   Nincs árka, fala sem roppant nagy erősség:	0
   De lovas tábortól nem félti az őrség;	0
      Most, látva naponkint, odalenn hogy' élnek,	0
   Elbízza magát, hogy nyoma sincs veszélynek,	0
   Odalenn mulatság, étel-ital járja;	0
   S könnyü hadijáték kezdi, avagy zárja.	0
   De Lajos szemét már e kis erősségen	0
   A nápolyi zászló szúrja vala régen,	0
   S mond egy nap ebédnél: "Csak az olasznak higyj!...	0
   Fiúk, ez a kis vár, úgy-e nekünk bakfitty? -	0
      Nosza, játsszatok ma egyet ilyet, Dénes!"	0
   Szólt vajda' fiához - "futni a hely téres,	0
   Sugd meg Szécsinek és többi cimborádnak;	0
   Ezek a taljánok olyat úgy se' láttak."	0
   Hamar az ifjúság színe nehány százig	0
   Össze is verődött, és "bakfittyet" játszik,	0
   Csak könnyü ruhában (így szabadon nyargal),	0
   De az öv mellé szúrt rövid éles karddal.	0
      Ritka, hosszu sorban kiki helyre lépe,	0
   Azután más-más sor utána, elébe,	0
   S mikor így fennálltak mint egy laza négyszeg,	0
   Várták a jeladást az ifju vitézek.	0
   Kürtjelre a sorok elseje megindul	0
   Futni ahogy telik hősfi rugós intul,	0
   Kőhajításnyira egyszerre megállnak	0
   S térdre feszült kézzel "bakhátat" csinálnak.	0
      Ezt a követő sor, mintegy ugrógátúl	0
   - Mint lóra ki pattan a csipején, hátúl -	0
   Vállra vetett kézzel szöki át futtában	0
   S kürtszóra megállnak kicsi távolságban.	0
   Majd a harmadik sor, negyedik is így tett,	0
   Az előtte hajlót átszökdösi mindet,	0
   Valamíg álló sor marad egy is hátra:	0
   Most futni jön a sor az első bakhátra.	0
      Így, mintha sok ember szénarendet forgat,	0
   Vagy szaladó felhő árnyékot borongat,	0
   Vagy hullámra ha kél tengeren új hullám:	0
   Váltja sor a sort, mind messzebbre nyomulván.	0
   El-fele a vártól volt a futás hossza,	0
   De most jeladásra fordúl neki vissza,	0
   Összedugott kézzel a falakon nézik	0
   S nevetik Lajosnak ugrándi vitézit.	0
      Sor, sor után hogy' jő falaik tövébe,	0
   Hova már le sem lát a Taránti népe,	0
   S nem látja, mi a cél (madarat sípszóval):	0
   Bevenni a várat emberi hágcsóval.^[3]	0
   Rögtön az első sor, hogy a falig ére,	0
   Bakháttal, a karját feszíti kövére,	0
   Ugrik a másik sor, vállaira ennek,	0
   Hogy lépcsője legyen, kik utána mennek;	0
      Így rendre amíg a felyül állók karja,	0
   Testök' egy ugrással vetheti a falra;	0
   Lett odafönn bezzeg zavar és ijedség:	0
   Most veszik észre, hogy nem tréfa, nevetség.	0
   Kardjok - de ha volna!... ezeké már villog,	0
   Megettök az új sor szeme is már csillog;	0
   "Fegyverre!" kiáltják s kiki szalad érte;	0
   Ezalatt a párkányt más-más sor elérte.	0
      Lenn tárogató, kürt, síp, dob zaja roppan,	0
   Hozza Lajos népét hadi zárt sorokban,	0
   Fenn a falon állók szaporodnak egyre	0
   Hogy az őrségből már egy ha esik egyre.	0
   Körülnézi magát Laczfi fia Dénes,	0
   Látja, hogy a sok szem ragyog, a kard éles.	0
   Nosza, míg az ellen rakásra verődik;	0
   Kaput elfoglalni, tárni ki faltőig.	0
      Úgy is lett; mire a várbeliek jöttek,	0
   Harcolni hiába, későn erőlködtek,	0
   Mert a kapu csak rés, melynek üregébe	0
   Ezerenkint tódul már a halál képe.	0
   Ottan kegyelemre magukat megadták,	0
   Leborulván arcra mind az istenadták;	0
   Lajos a fegyvert-mit tőlük elszedette,	0
   S enniök adatván, szélnek eresztette.	0
      Ezalatt a város kifizetvén sarcát,	0
   Másnap az egész had megnyomta piarcát,	0
   Hogy rajta keresztűl indulva keletnek,	0
   Új tárgyat, új szárnyat adjon ez éneknek.	0
   Foggia, szomszédát hallva, hogy és mint járt,	0
   Követet, váltságdijt küld elibök mindjárt;	0
   De Canóza bátor kapitánya, Rájmond,	0
   Nem olyan ember, ki minden "igent" rámond:	0
      Makacs ellenállást, nagy viadalt készit,	0
   Falait foltozza, biztatja vitézit,	0
   Tetemes földhányást megrak cölöpökkel,	0
   Körülveszi várát védelmi övekkel.	0
   Hírét Lajos ennek útban ahogy vette,	0
   Nem várt akadálya bosszantja fölötte,	0
   S mond Laczfinak: "Itt mi jó-hosszan elűlünk;	0
   Addig hova tünhet a fő vad előlünk!	0
      Nosza, te a tenger városait hajtsd meg,	0
   Amit ő ott felfútt, a tüzeket fojtsd meg;	0
   Maga is, légy rajta, hogy kézbe kerűljön;	0
   Én addig e város falait meg-űlöm."	0
   S még aznap elosztván a sereget ketté,	0
   Vajda egyik résszel indúla keletté,	0
   Másikkal az úton magyarok királya	0
   Canóza felé tart, délies irányba;	0
      De azért nem lesz nagy köze a két hadnak,	0
   Mint folyam két ága, társ módra haladnak,	0
   Lajos a sík földön, part-szélen a vajda:	0
   Segíthet ez annak, az emennek, bajba'.	0
   Alig eredt utnak Laczfi Apor István,	0
   Külde Averszától hírt a nádorispán,	0
   Kéri Lajost, haddal segítene rajta,	0
   Mert már a mezőn is magát alig tartja;	0
      Nem hogy bekerítné, sőt néha Jakabnak	0
   Emberi elsáncolt fészkére kicsapnak;	0
   Taránti Lajost is hallja, hogy Nápolynál	0
   Új zsoldosokat gyüjt, új sereget formál.	0
   Lajosna ez a hír okoz erős gondot:	0
   Kénytelen hadától leküldeni Kontot,	0
   Gilétivel együtt hogy magukat tartsák,	0
   Míg ő odajuthat, és mind a magyarság.	0
      Igy a csapatjával - melynek olasz, német	0
   Zsoldost (amit Laczfi otthagya) mellé vett -	0
   Miklós Benevento útjára kiválván:	0
   Ostrom előtt nagyot gyengíte királyán.	0
   De azért, Canózát mihelyest eléri,	0
   Nekifog, a vajdát se' várja se' kéri;	0
   Ha bevehetné, míg Laczfi meg is tudja;	0
   S minden nap a síkot döngeti és futja.	0
      Nem nézi henyén ezt árka megől Rájmond,	0
   Sőt a lovas népre gyalogival ráront,	0
   Vas sulymot is éjjel, fogas eszközt szórat,	0
   Ami által bénúl a lovon járó had.	0
   Ám Lajos a népét tanítja gyalognak:	0
   Leugrani lórul, s vissza megint, szoknak,	0
   A második ember, ismert jeladásra,	0
   Addig paripáját tartja neki társa.	0
      Fejszét ezek, ásót lovaikon hoznak,	0
   Hova őrség nem jut, sebesen dolgoznak	0
   Rést ütni az árkolt, becölöpölt helyen,	0
   S lóra megint kapnak, ha közelg az ellen.	0
   Így, de nem első nap, nem is egy próbára,	0
   Ásóval az árkot temetik símára,	0
   Az erős palánkon nagy kapu-rést törnek,	0
   S tele már lovassal elseje a körnek;	0
      Ez előtt a gyalog - mint szélnek a polyva:	0
   Hajtja tömött rendben, öli és gázolja;	0
   Kénytelen a belső övbe magát vetni	0
   S nyíl-, kopjavetéssel onnan verekedni.	0
   De Lajos, megvetvén odabenn a lábát,	0
   Szaporítja mindig, s váltja lovasságát,	0
   Míg a második öv esik ép' úgy kárba:	0
   Mi által az őrség beszorúl a várba.	0
      Most nagy munka, paraszt napi-szám néz rájok.	0
   Mert a falat védi széles teli árok:	0
   Azt lebocsátani, le az Ofántóba,	0
   Sok napi fáradság, hosszu kemény próba.	0
   Alólrul az ásást a folyamnál kezdik,	0
   Ezer meg ezer kéz viradattul estig,	0
   Ugy viszik apránkint közelebb, a várnak,	0
   Hol már szikla- és nyil-zápor alatt járnak.	0
      Itt dolgozni lehet csak nehezen s éjjel	0
   S befödik az ásást hajnalra födéllel,	0
   Földet is a hídló-deszka fölé húznak;	0
   Mely alatt a várhoz mind közelebb csúsznak.	0
   Lajos ezenközben készül az ostromra,	0
   Nagy fali hágcsókat gyüjt össze halomra,	0
   Számszerijat, álgyu-, bástyatörő gépet,	0
   Ácsai bárdolnak minden efféléket. -	0
      Hírt vajda felől is hoza már követje,	0
   Hogy erős Bárlettát harcolva bevette,	0
   Mert a kicsapott őr-hadakat üldözve,	0
   Népe vegyest omlott a nyilt kapu-közbe.	0
   "Két dolog itt történt" szól a követ "Felség! -	0
   Mielőtt futásra vette az ellenség,	0
   Sőt emberűl, azon melegébe' harcolt	0
   S fordíta, ha nyomtuk, vissza megint arcot:	0
      Honnan! az égből-e, vagy a föld gyomrábol?	0
   Mert nem láttuk jőni se' közel, se' távol,	0
   Pej paripán köztünk terem egy rőt barát	0
   S zúgatja temérdek karikás ostorát.	0
   "Zúgatja, rohanván szembe az ellennek,	0
   Nincs arc, se' merészség helyt állani ennek,	0
   Maga egész dandárt, csapatot megfuttat,	0
   Örül, aki még lát, örül, aki futhat.	0
      Buzogánya is van rengeteg a kápán	0
   S ha kit azzal érhet, egy se' marad lábán,	0
   De ugyan ki merne hozzá közelítni,	0
   Mikor ostor-villám, kör módra, keríti?	0
   "Nyilat ugyan, kopját szórnak vala rája,	0
   Hanem úgy kell lenni, hogy a nyíl sem járja,	0
   Vagy nem is érnek rá nagyon célba venni,	0
   Lova oly könnyű, hogy ahol ő, ott semmi.	0
      Megszalad az ellen, mi sarokban űzzük;	0
   S futva vegyest közte: »hol a barát?« nézzük:	0
   Nem volt sehol is már, se' elül, se' hátra,	0
   Úgy tűnt el, ahogy jött, mert senki se látta.	0
   "Ily módon a várost nyargalva bevettük,	0
   Várbul is a férget hamar kivetettük;	0
   Ezt őrzeni Konrád' zsoldosira bízza	0
   S mezei táborba tér a vajda vissza.	0
      Érkezik azonban tengeren öt gálya,	0
   Vele a Felséged kincses szenesálja	0
   Lesták uram, hozván sok ezer jó márkát -	0
   Sejti a németség, mit hoz, az öt bárkát.	0
   "Nosza követekkel vajdára üzennek,	0
   Zsoldot nekik osszon, máskép haza mennek,	0
   A hátralevőt is csúf módra nagyítván,	0
   Előre is ennyit. Nem ád nekik István.	0
      Váltig csilapitja Konrád, a vezérök,	0
   Hogy a bátyja, Wolfhárd, kifizette bérök:	0
   Az oda van, távol, nem mondhatja szembe;	0
   Öccsét megkötözik s lökik egy verembe.	0
   "Azzal fegyveresen a városba törnek,	0
   Polgárt, papot, asszonyt fosztanak és ölnek,	0
   Szalad a nép, veri a harangot félre:	0
   Vajda riad, béront; hány sokat kardélre,	0
      Konrádot a lyukból ereszti szabadon,	0
   A főcinkosokat mind' vágatja agyon,	0
   A többit ujonnan esketi nagy hittel,	0
   S rakja meg a várost magyar őrizettel."	0
   Lajos az első hírt ráhagyta csodásnak;	0
   Gondolt valamit, de sose' mondja másnak; -	0
   Hanem a másik hír keserűn bosszantá:	0
   "Több velök a baj, mint a nyereség" mondá.	0
      S rendeli, a zsoldot, ha való, fizessék,	0
   Ki rabol vagy sarcol, szigorún büntessék,	0
   "Hisz nevem így átok környezi, gyalázat:	0
   A föld népe reám csoda-é, ha lázad?"	0
   Izené vajdának, Bári felé törjön;	0
   Azt nem, hogy Canózát ostromlani jöjjön:	0
   Maga személyében ezt hajtani végre -	0
   Lángol az ifjú szív ilyen dicsőségre.	0
      Laczfi tehát a part mentibe' folytatta	0
   Utját, ahol Tráni hódola, s Melfetta,	0
   Ugy hogy csata nélkül elérhette Bárit,	0
   Hanem ostromhoz kell készülnie már itt.	0
   Érkezik azonban nagy társzekerekkel	0
   Lesták is, a Laczfi adta kisérettel;	0
   Megörült a kincsnek Lajos hadi népe,	0
   Még serényebb a várt jutalom fejébe.	0
      Már kész is az árok, csak kicsi földnyelvet	0
   Hagytak vala gátul a vár vize mellett,	0
   És csak a döntő nap közeledtét várják,	0
   Hogy megeresszék a víz lefutó árkát.	0
   Eközbe' Lajoshoz hajtanak egy kémet:	0
   Nem tudni, ruhája olasz-e vagy német?	0
   Azt mondja: "magyar volt az apám, az ősöm",	0
   Maga jött, úgy fogták a végbeli örsön.	0
      Kobzot vere távol régi magyar dallal,	0
   Köszöngete rájok vidáman itallal:	0
   Kopjavetésnyiről, intve, oda csalták,	0
   S borát megivák, de magát megvasalták.	0
   Lajos egy-két szóval magyarul kérdezve -	0
   Négyszemközt valamit, mondja, fölfedezne;	0
   Parancsolja tehát, bőrig kimotozzák,	0
   S ha ártó szere nincs, sátrába behozzák.	0
      Mikor ez meglőn és semmit se' találnak:	0
   Lábához a kobzos esik a királynak,	0
   Fogadja be, kérvén, dicső seregébe;	0
   Mert alattvalója szívébe', lelkébe'.	0
   Hadra ugyan nem nőtt a daliás honban:	0
   "Vétek miatt - úgymond - kizüllöttem onnan	0
   Mielőtt elmult a gyermeki esztendő:	0
   Bűnöm csak olyan hát, mint az eredendő."	0
      Kérdi Lajos, mi az? - "Eljön az órája	0
   Kérni a kegyelmet, ha lesz érdem rája,	0
   Azt szerzeni jöttem, ha bevesz Felséged;	0
   Különösen most egy fölfedezés végett.	0
   "Bujdosva, Canózát széltire megjártam,	0
   Tudom a dürgést jól odabent a várban,	0
   Ha valami hasznát veheti Felséged,	0
   Leirhatom szóval ezt az erősséget."	0
      Lajos ígért neki aranyat százával,	0
   Ha igaz s hű kémnek bizonyúl szavával.	0
   "Igaz leszek és hű; a hazáért kém is:	0
   De az arany nem kell: fia vagyok én is".	0
   Érdekli Lajost már nagyon ez az ember:	0
   S rendeli, hogy tartsák ugyan őrző szemmel,	0
   De ne állják útját, ha menni kivánna,	0
   Csak, hova jár? mit tesz? lessenek utána.	0
      Csakugyan, a kobzos leirá mindenkép:	0
   Mi, hogy' van? a várfal hol erősebb, gyengébb?	0
   Hágcsót hova könnyebb, hol bakot használni?	0
   S új akadály nélkül odabent leszállni?	0
   Napot a király hát tűz ki rohanásra,	0
   S éjet hogy a földnyelv által legyen ásva,	0
   Sikerűlt is: foly már a vize, mint tenger,	0
   Alig ugrálhat ki előle az ember.	0
      Folyam-oldalon most, hol tábora fekszik,	0
   Mutatja Lajos, hogy ostromra törekszik,	0
   Állít oda sok nagy várbakoló gépet;	0
   S kő-dobni, nyilazni váltva özön népet.	0
   Másnap is ez ál-harc, harmadnap is így ment.	0
   Oda hordat Rájmond védelemre mindent,	0
   S vissza király' népét veri önbizottan,	0
   Mert a fal erősebb, magasabb is ottan.	0
      Ámde Lajos éjjel, negyedik hajnalra,	0
   Viteté hágcsóit a tulsó oldalra,	0
   S fiatal hősökből kiszemel pár százat,	0
   Kikkel, hiszi, bátran a falakra mászhat.	0
   Fő vala ott Szécsi, Ujlaki (mert távol	0
   A Laczfi-rokonság, s Dénes az apjával),	0
   Barta, Lukács, mind a kettő Hedervári,	0
   Kanizsai János: nagy törzsek sudári.	0
      Apróbb nemesekből: a Nercsei, Vesszős	0
   A király testőre, vala még föltetszős,	0
   Dobai, Soós, Lengyel, Moroczok, s több számos,	0
   S vice-lovászmester Besenyei János.	0
   Parancsot is ád ki: ha ő a falon van;	0
   Mi történjék akkor. Jelentik azonban,	0
   Hogy a kobzos eltünt nyom nélkül az éjjel:	0
   Megdöbbent a király, mért is ereszté el.	0
      Habozott, a tervét ne vesse dugába?,	0
   De szégyelte is már, bízott is magába:	0
   "Ejnye! pedig az most nagyon kellett volna:	0
   Nosza, teremtsétek ide mindjárt" - szóla.	0
   Hajnal előtt kisded, bátor csapatával,	0
   A déli mezőre lopózkodik által,	0
   Hol az ostromhágcsók lerakva hevernek;	0
   S várja riadását tulsó hadi-jelnek.	0
      Mikor az megroppan, s túl már csata bömböl,	0
   Lárma, üvöltés zúg, kő hullva dörömböl:	0
   Ő viszi hágcsóját legelűl a falnak,	0
   Társai, tett rendben, utána rohannak.	0
   S íme, barátot vesz most a király észre,	0
   Hármas, erős hágcsót támogat félkézre,	0
   Vele a kobzos, de nincs nála kobozza,	0
   Csak társa nagy pajzsát, buzogányát hozza.	0
      Megnézi keményen Lajos a barátot	0
   (Nem szokta feledni, akit egyszer látott),	0
   S mikor a hágcsó fenn éri a vár falát,	0
   Odakiált: "hó várj? s jer utánam, barát."	0
   Ezzel maga indúl a király előre,	0
   Teszi gyorsan lábát s szalad a lépcsőre,	0
   Utána paizzsal a barát s bunkóval,	0
   S mind a vitéz, itt, vagy a többi hágcsóval.	0
      De szelét vevé már Rájmond is a bajnak,	0
   Sokan az őrségből ide átrohannak	0
   Követ a hágcsókra, nyilat, üszköt szórván,	0
   Hágcsóstul az embert vissza hanyatt tolván.	0
   Hengeredék nagy kő rettenetes szála	0
   A lépcsőre, melyen maga Lajos álla;	0
   Ütni buzogánnyal a barát azt félre	0
   Akará, de hátul nem esett kezére,	0
      Oldalt szegi mégis, kivül a lajtorján;	0
   De jaj! egyik csúcsa királyt lesodorván	0
   Veti alant a mély, iszapos árokba,	0
   S mint holt hever ottan, sok lábnyira bukva.	0
   Barátot is a kő mintha lesöpörné;	0
   Szökik azon percben talpra Lajos mellé,	0
   Megnézi, tapintja, felkapja ölébe,	0
   Pajzsát kövek ellen mind' tartva fölébe,	0
      S kiált, hogy eresszen le valaki hágcsót:	0
   Akkor veszik észre, miféle bukás volt!	0
   Létrát a fenékre vetekedve nyújtnak,	0
   Ijedve a hősök a királyhoz futnak.	0
   "Él, él! csak elájult" s viszik a táborra,	0
   A mai várvívás - marad az máskorra,	0
   Marad, mikorára jó Istennek tetszik,	0
   Mert a király ágyban, nagy-betegen fekszik.	0
      Vette neszét rögtön Rájmond a zavarnak,	0
   Hogy a falon így járt királya magyarnak.	0
   S ütni vasat izzón - kicsap és kiomló	0
   Hada ostromlottból leve ím ostromló.	0
   Támadja merészen a keritett tábort,	0
   Ha ma visszaverték, holnap meg' aláront;	0
   Mindennap a király a viadalt hallja,	0
   S csak nyög, de a várat hagyni nem akarja,	0
      Se' hogy a vajdának hírt adjanak erről,	0
   Hallani se' róla, mint neki szégyenről,	0
   Mintha gyalázat vón' ami nevén szárad:	0
   Ha be nem vehetné maga ezt a várat.	0
   Sokan a tábort már, kincseivel, féltik,	0
   Jobban urok drága szabadságát, éltit;	0
   Kérve Lajost kérik az urak, hogy hagyja	0
   Máskorra e várat: de nincs foganatja.	0
      Egy nap azonban csak nem üte ki Rájmund,	0
   Nem győzi talán már, s pihen avagy ráunt?	0
   Nem, hanem ormáról látja magas foknak,	0
   Hogy messzi keletről csapatok mozognak.	0
   István hada volt ez, ki bevévén Bárit,	0
   Jön, s megközelité Canóza határit,	0
   Seregét félkörben szétrendeli túlnan,	0
   Maga jő, s királyát kérdi, hogy' és hol van?	0
      Mikor elmondák a szomorú ujságot,	0
   Nem birta lenyelni ezt a bosszuságot,	0
   Hanem a királynak sátrába belépve,	0
   Dorgáló szavakkal állt ágya elébe.	0
   Mint atya dorgálja szeretetből fiát:	0
   Feddi szeretve, de szigorún a királyt,	0
   Hogy drága személyét, köz módra kitette,	0
   Míg ő oda harcolt, s győz vala érette.^[4]	0
      "Azt vártam" Lajos így fordítja meg a szót,	0
   "Kötözve hozod már nekem a Durazzót:	0
   De csak elkésett bölcs tanácsokat hallok."	0
   Nem felel a vajda, szomorún kiballag.	0
   Odakinn azonban - mert dolga temérdek -	0
   Nincs ideje lomhán búsúlni vezérnek:	0
   Vár körül az összes hadakat megnézi,	0
   Holnapi ostromra rendeletit tészi:	0
      De szegény Rájmondnak leesett az álla,	0
   Mint ki Durazzótól mentő-hadat vára,	0
   S most e helyen ím jött négyszeres ellenség,	0
   Kint az nyomja körül, benn gyötri az ínség.	0
   Látja, hogy e sok nép a keritett várban	0
   Megtörheti őket, akar egy mozsárban;	0
   Követet Lajoshoz küld hát izenettel,	0
   Hogy megadja várát - szabad elmenettel.	0
      Így már tetején leng király lobogója,	0
   S hada tovább indul (magát viszi kólya)	0
   Melfi alá, délre; de míg oda érnek,	0
   Ászkoli és Trója hódol a vezérnek.	0
   Lajos a barátról nem szólt eleinte,	0
   De most, hogy az útban tétova tekinte	0
   S nem látja sehol sem, kérdi lovászátul:	0
   Hova lett? s mi történt vele aztán hátul?	0
      "Felséged után az árokba, iszapba	0
   - Leesett úgy véltük - de leugrott abba	0
   S felhozta, kövektől paizsával védvén;	0
   Hova tűnt? nem láttuk, szörnyü zavar lévén.	0
   "Hanem az a kém, vagy fegyver-hordozója,	0
   Az itt van - ahol megy! tudna talán róla -"	0
   De Lajos nem akart szólni a kobzossal:	0
   Hadd vezekeljen még amaz orgyilkossal!	0
      Hadd lézengjenek itt a tábora mellett;	0
   Meglátja, ha kérik tőle a kegyelmet,	0
   Kell arra sok érdem, többféle fogantyu:	0
   S érdemre, ha volt s nincs, legerősb sarkantyu.	0
   Kapuit azonban Melfi ki nem nyitván,	0
   Tábort ver alatta Laczfi Apor István,	0
   Pihenést az útból hadainak enged,	0
   Mialatt csak szóval a várba izenget.	0
      Királynak is együtt várja üdűlését:	0
   Nem birja feledni minapi feddését,	0
   Az ostrom, akarja, szeme előtt folyjon,	0
   Dicsősége, ha lesz, reá háramoljon.	0
   Lajos a kő-zúzást viseli vállába',	0
   S fáj még az eséstől ficamult ballába,	0
   Így lóra nem űlhet, hanem azért kólyán	0
   Megszemléli hadát, mind' kiparancsolván.	0
      Mikor ezt elvégzé, s már vissza, bekészült:	0
   Ime, hallik távul megriadó rézkürt,	0
   Odanéz mindenki, fegyverhez is kapnak,	0
   Azt híve, hogy a vár védői kicsaptak.	0
   De nem az volt: egy őr jelenti királynak,	0
   Hogy lovasok, ketten, tábor előtt állnak,	0
   Hirnök az elsője, társa fuvall kürtöt:	0
   "A nápolyi király - mondják - ide küldött."	0
      "Ki az?" veti Lajos: "ez már szemtelenség!"	0
   Rendeli mégis, hogy elébe vezessék,	0
   Azalatt a hirnök, az övé, készűljön;	0
   Címer-köpönyegben paripára űljön.	0
   Kajdásza^[5] Lajosnak hamar is készen lett,	0
   Fehér köpönyegén, a királyé mellett,	0
   Kivarrva selyemmel, arany-ezüst hímmel	0
   Ragyog a sokféle birodalmi címer.	0
      A nápolyi szintén címer-lepedőben	0
   (Lilioma, strucca ennek is van bőven)	0
   Érkezik, és távol, a királlyal szembe,	0
   Kiáltja beszédét olaszul ily rendbe':	0
   "Királya Nápolynak - két Sziciliának	0
   Jön elibe haddal a magyar királynak;	0
   De hogy a nép vérét ne ontsa, kimélje:	0
   Kész a hadi kockát így dönteni véle:	0
      Párbajra kiszólit Páris-, Avinyonba,	0
   Vagy Perugiába, vagy ide Nápolyba,	0
   Szabad a választás előtted e négyben:	0
   S aki győztes marad, Nápoly azé légyen."	0
   Meghirdette Lajos e szavak értelmét	0
   Saját hirnökével, aki tudja nyelvét;	0
   Azalatt a választ érleli, fontolja,	0
   Mind veszedelmes hely, hová amaz csalja:	0
      Párisban: a király anyai nagybátyja;	0
   Avinyonban ismét a pápa: barátja;	0
   Perugia, Nápoly; az övé, kész csapda:	0
   "Azt hiszed" így dörmög "belémegyek abba"?	0
   "Kiálts neki, hirnök, a nevemben választ".	0
   Szava után, hirnök igy váltogatá azt:	0
   "Uram-fejedelmem fölötte csudálja,	0
   Ki lehet Nápolynak mostani királya?	0
      Taránti Lajost nem illetheti Nápoly,	0
   Örököse annak kicsi Mártell Károly; -	0
   Különben a herceg lovag is, vitéz is;	0
   Vele uram harcra kiállani kész is.	0
   "De nem a négy helyen; e világos okra:	0
   Kettő az övé most, kettő pártját fogja;	0
   Hanem a császár, - vagy Londonban a király,	0
   Vagy akviléjai főpap előtt - kiáll.	0
      Azonban, e harcot ő nem azért kezdte,	0
   Hogy amolyan hosszú pórázra eressze:	0
   »Megyek« - úgymond - »várjon: ott szembe kihívhat	0
   Velem, a két tábor s Isten előtt, vívhat.«" -	0
   Hírnök magyarúl ezt s olaszúl kiáltván,	0
   Elvágtat a másik, fehér lova hátán.	0
   Lajos pedig készül ostromlani Melfit,	0
   Vitatja naponként vajdával a tervit.	0
      Maga is már zsendül; - mikor aztán fent űl	0
   Paripáján egy nap: ég föld belerendül,	0
   Kap olyan éljenzést, hogy bent is az őrség	0
   Ijedve fut össze: "oda az erősség!"	0
   Még nincs; de jelenti ez az öröm-lárma	0
   S harckedv, hogy oda lesz Melfi jeles vára.	0
   Hanem a készűlést minek irjam hosszan?	0
   Toldit is egy percre kell hogy előhozzam.	0
      Hogy megjöve, tudjuk legelébb Bárletta	0
   Mezején, próbául, erejét mutatta;	0
   Azután a kobzost küldötte be kémnek,	0
   Hogy nézze ki sorját király seregének.	0
   Tőle Canózánál éjjel a hirt kapta,	0
   Mikor a halálból Lajost kiragadta;	0
   De azóta nem jött: "Nem akart ismerni!	0
   Nincs tőle kegyelmet se' várni, se' nyerni.	0
      Ismert pedig, ismert: ha nem ismert volna,	0
   Teszi, ugyan, lábát velem egy hágcsóra?...	0
   Bizza reám éltét?... Most, hogy megmentettem,	0
   Nagy feledékenység csap össze felettem."	0
   Így panaszol gyakran. Kobzos, ha jön éjjel,	0
   Szép szót neki, víg dalt hoz teli reménnyel;	0
   Ketten a tábortól félre; odább laknak,	0
   Hol pányva-cövekjét verik a lovaknak,	0
      S kunyhót gabalyítnak hol Toldi pihenjen;	0
   Kobzos a föld-népét elfüstöli könnyen,	0
   Arra egyéb sem kell odavetett szónál:	0
   "A Cola ez! aki malomkővel górál."	0
   Vajda pedig, várván ura felgyógyultát,	0
   Nem nézi henyén a drága idő multát,	0
   Hanem, ami tervet kieszeltek ketten,	0
   Azt végzi naponkint, munka-feszítetten.	0
      Ásata elébb is száraz, öblös kútat,	0
   Honnan a vár alá hajt egyenes útat,	0
   Mely a várdomb és a kőfal alatt menne;	0
   Száraz agyagdomb; nincs vízfakadék benne.	0
   Mint földi vakondok túrva sötét lyukban,	0
   Hol nem is alítnád, egyszer előbukkan:	0
   Úgy kezde a várba fúratni al-útat,	0
   Melyen az ostromlók dandára befuthat.	0
      Nyiltan is emellett készűleti folynak:	0
   Sűrü rekettyéből lésza-sövényt fonnak;	0
   Mely födje nyilaktól fal-megrohanáskor, -	0
   Sok öreg ijj, hágcsó készüle, mint máskor.	0
   Hanem észrevette a vár kapitánya,	0
   Hogy ama földtúrás mire való bánya:	0
   Kinézte, kimérte, hova szolgál vége	0
   S kifelé belülről aknát visz elébe.	0
      Foly, halad a munka sürögő mécs mellett,	0
   Hova nem hat napfény, sem az élő szellet,	0
   Már hallik is, amint - sírt ásva magoknak -	0
   Innen ezek, túlról amazok dobognak.	0
   Vajda hogy ezt hallá, monda: "hisz' ez pompás,	0
   Minekünk segít, ha szembe velünk ott ás;	0
   De ha már a tulsó dübögés átrendűl,	0
   Egymásra ma-holnap bukkan a nép szemtül.	0
      Rohanás ezt rögtön a falra kövesse,	0
   Felséged a külső viadalt vezesse,	0
   De ne elüljárjon, csak utánok nézzen;	0
   Én majd a sötétség dolgait intézem."	0
   S nem sajnálva magát, se' tulajdon vérit,	0
   Szólítja fiát és ifiabb testvérit:	0
   (Miklós vala, Mihály, és Pál ezek öccse)	0
   Bátor, erős népet válasszanak össze:	0
      Maguk ezt fáklyával harcolni vezessék,	0
   Vissza saját útján, s ki az ellent vessék,	0
   Ki az aknából és be megint a várba, -	0
   Ha belül rekednek, az sem esik kárba.	0
   Mert már is, alatta rohanó lészáknak,	0
   A király vitézi falra imé hágnak;	0
   Ott látom Ivánkát a csapatok élén,	0
   S mind a javát-színét, ha sorra beszélném.	0
      Sárga-kesely lován a király vezérel,	0
   Küldözi parancsát mindenhova szélyel;	0
   Buzdít, a köz embert szólítja nevérül,	0
   Maga is vágtatva fordul avagy térül.	0
   Hágcsót a falon már, eleven teherrel,	0
   Kit félig, kit odább rakva meg emberrel,	0
   Látni, miként kúszó növevényt karóján,	0
   Csakhogy ez a kúszás nagyon borzasztó ám!	0
      Fent a várbeli nép forró vizet, ólmot,	0
   Szurok égő fáklyát, nyilat, követ szór ott,	0
   Nagy villa-doronggal, hosszu csapófával	0
   Feldönti a hágcsót, emberi súlyával.	0
   Egy létra tünék most szemébe királynak,	0
   Félre, hol a védők kevesebben állnak;	0
   Legfelül a kobzos, négy-öt ha kiséri,	0
   Keze a párkányt is már csaknem eléri.	0
      Hanem észrevette egy őr s nagyot ordít,	0
   Követ a hágcsóra hevenyén lefordít,	0
   Ugranak - a többi még jókor - előle:	0
   Kobzost leüté... úgy hiszi a fal őre.	0
   De nem: - alulfordult bátor ügyes ésszel,	0
   Létra fogát alul megragadá kézzel,	0
   Úgy csüng vala teste, míg legurult szépen	0
   A nagy kő, s maradott maga, keze épen.	0
      Ekkor a lépcsőre rugta magát vissza,	0
   S, fent, a falon áll már, hol az épen tiszta	0
   (Mert az az egy őr is oda ment, hol baj van);	0
   S lefelé kardjával integet a zajban.	0
   Egyedűl ott villog - csak percnyi jelenség:	0
   Mert nagy riadás lett: "Falon az ellenség!"	0
   Száz szem nézi agyon, száz fegyver, a kobzost:	0
   Gondolja szegény, hogy futni se' szégyen most:	0
      Le megint a hágcsón, függve alul kézen	0
   Szalad és futását így végzi merészen,	0
   Nagy kő- s fa-culáptól, mely görgene rája,	0
   Megvédi a hágcsó kettős oldalfája.	0
   Míg kobzos az őrt így maga ellen csalja,	0
   Azalatt Ivánka, Szécsi nemes sarja,	0
   Sűrü vasas néppel, mely követi nyomban,	0
   Fel birt verekedni, és már a falon van.	0
      Harcolva keményen, a maga hágcsóját	0
   Megvédi, bevárván csapatja utólját,	0
   Melyet aztán mások folytába követnek;-	0
   Így dölt sora el a fali történetnek.	0
   Iszonyúbb a másik; az a földalatti,	0
   Hova erős dandárt vezet a négy Laczfi	0
   Olyan uton, hol még az erős sem bátor,	0
   Mert a "halál völgye" az a szűk sikátor.	0
      Dolgozik a csákány, zúg tompa ütése,	0
   Mindjárt kész a halál nyilt, pokoli rése;	0
   Némán a vitézek kebele is dobban,	0
   Nem fél, de rebeg: hogy kire mi vár ottan?	0
   Vak dúlakodás, holt tetemekre hágó,	0
   Hol fegyver a csákány, kapa, veremvágó,	0
   Honnan a megtorló hullát, sebesűltet	0
   Úgy kell takarítni, mint az ásott földet;	0
      S mint víz ha erősen fakad a bányába,	0
   Úgy tapos a vérben a vitézek lába,	0
   Úgy foly ki az ásás alacsonyabb végén -	0
   A nap is elszörnyed rettenetességén!	0
   Így a Laczfiak itt, fenn a király népe	0
   Behatolnak a vár kellős közepébe;	0
   Látja az őrség e két folyamot fenn, lenn,	0
   S könyörög éltéért, nem is áll már ellen. -	0
      Hanem én, követve a bősz hadi kockát,	0
   Nagyon is felejtém Rozgonyi Piroskát:	0
   Kell mondanom egy szót, maga helyén, róla,	0
   Bár ez az ének már untig elég volna.	0
   Piroska, Piroska! szép hajnali álmom!	0
   Így kell-e tetőled végre is megválnom?	0
   Pünkösti virág, kit e dalomnak bájul	0
   Tűztem homlokára, így kell hogy aláhúllj?...	0
      Más volt az idő, hajh! más akkor az ég is,	0
   Felhős, borus ámbár - de tavasz volt mégis:	0
   Most fagyos őszöm, mely nem engedi nyilnod,	0
   Arravaló csak, hogy elsöpörje szirmod'.	0
   Érzi közel végét, már kész is az útra;	0
   Vissza, derült arccal; néz a rövid multra,	0
   Meggyónta világi bűneit... szerelmét:	0
   Maga Csanád érsek vette le a terhét.	0
      Egy gyötri csupán még: ama síri átok,	0
   - Bárha ezért Csanád szintén megbocsátott, -	0
   S mond Örzsinek (aki gyakori mellette,	0
   Mert csakis a fátyolt hogy még föl nem vette):	0
   "Oh, Örzse; galambom! a kezem oly gyenge:	0
   Írnál egy levelet, édes, a nevembe',	0
   Hogy Toldit a törvény ártatlanul üldi; -	0
   Királynak az érsek, igérte, elküldi."	0
      Örzsi egy asztalkát odatolt az ágyhoz,	0
   Tollat, iróeszközt... olyan új hártyát hoz,	0
   Mely nem is állatbőr, hanem úgy csinálják; -	0
   Bizalommal ekkép szólítja királyát:	0
   "Felségedet (úgymond), terhére ne váljon,	0
   Üdvözlöm utószor, a halálos ágyon;	0
   Mert szívem egy átok, - kései vád nyomja,	0
   Nem mehetek azzal örök nyugalomra.	0
      Toldi vitéz, hallom, oda bújdosik most,	0
   Üldözi törvény, mint fosztogatót, gyilkost,	0
   Üldözi az egyház rettenetes átka,	0
   Hogy engem kirabolt, férjemet levágta.	0
   "Mi esett közöttünk a temető-boltban:	0
   Isten előtt - kihez indulok - meggyóntam	0
   Fő lelki-atyámnak Telegdi Csanádnak; -	0
   Nincsen ahoz többé köze a világnak.	0
      De, hogy őt nem hozta oda rabló szándék,	0
   Azt tudom, azt vallom, - hitet is ajánlnék,	0
   Eskü-tanúságot (de tilos) amellett,	0
   Lenne bár utolsó ajkamon e szellet.	0
   "Hogy esett a rablás? nem tudom azontul;	0
   Elaléltam ismét erős fájdalomtul	0
   (Ugy kell lenni) mikor Toldit elátkoztam,	0
   Mert gonosztevőül én is őt okoztam.	0
      Oh, ne érje utól, ne soha, ez átok!	0
   Visszavonom, s mindent neki megbocsátok:	0
   Nem tette orúl; mint gyilkos, utonálló,	0
   Bajt-víva tevé, mint nő boszuját álló.	0
   "Későre tudám meg, hogy titkon a fűzek	0
   Rejtekiből nézték idevaló szűzek,	0
   Toldi hogyan vívott sok ideig Tarral,	0
   Ez egész fegyverben, amaz egy szál karddal.	0
      De tanúnak őket senki be nem híván,	0
   (Fogadásuk tiltja, mit az ily pör kíván):	0
   Mostanig ezt őrzék hallgatva magokban,	0
   Nem érhete érőt szavuk e dologban.	0
   "Esedezem hát - ki földi képe Annak,	0
   Ki kegyelem-forrás - Felséges uramnak:	0
   Kegyelemből Toldi lovagot feloldja,	0
   - Ne legyen hős kardján alacsony bűn foltja.	0
      Érsek is az átkot leveszi, igéri;	0
   Felséged' is árva szolgálója kéri,	0
   Nyúlak szigetében, hol apáca (most a	0
   Fejedelem-asszony) - Rozgonyi Piroska."	0
   Levelet ily rendben a királynak szerze,	0
   S kérte; mikor meglett, olvassa el Örzse:	0
   "Jól van; de utána még valamit toldok,	0
   Írjad, - nem vihetem sirba ezt a dolgot:	0
      »Itt, ahol a szívek hallgatva megtörnek,	0
   Egy deli, vidor szűz - ugyan, inkább gyermek -	0
   Készűl kezeimből venni örök fátyolt;	0
   Nem mert a világnak méghalt s ide vágyott...«"	0
   "Nem irom!..." ugrott fel s kacagott fel Örzse	0
   Zokogásba együtt s könyekre kitörve,	0
   S kiszaladt, orcáját kézzel betakarja,	0
   Nincs azután szép szó, ami vegyen rajta.	0
      Piroska tehát a levelet bevégzi,	0
   Lezárja viasszal, vánkos alá tészi,	0
   Hogy, ha Csanád érsek a királyasszonnyal	0
   Átjő, odalopja, - elküldi bizonnyal:	0
   Reszketve kipótlá: "... nem, mert ide vágyott,	0
   Hanem mert közel volt, udvari leány ott,	0
   Hol, aki lehetne szívének az írja	0
   Az nem lehet. Oh jaj! a kezem nem birja..."	0
      Csakugyan az érsek jöve nap estével,	0
   Átveszi, felküldi ország levelével,	0
   Maga sem sajnálta egy rövid irását,	0
   Benne az apácák tanuvallomását.	0
   Hogy e szerint Toldi nem orozva ölvén,	0
   Hanem viadalban, mint lovagi törvény;	0
   Sírfosztogatásnak is elesvén vádja,	0
   Mint a haza küldött levelekből látja:	0
      Érsek az egyháznak feloldja nagy átkát,	0
   Vissza neki adja lelki szabadságát;	0
   Kegyelmet a legfőbb világi birája	0
   Adjon - ő is kéri -: Felséges királya.	0
   ^[1] Tavoliére di Puglia: az apuliai sík föld. Puglia: Apulia. A. J.	0
   ^[2] (Lásd tizedik ének 1. szakasz jegyzetét)	0
   ^[3] Super scalam humanam, idest, unus scandendo super scapulas	0
   alterius. Chron. Dubn. A. J.	0
   ^[4] Barones et milites sibi nimium improperabant, quod ad talia se	0
   ingessit, quae non decent regiam majestatem. Chr. Bud. A. J.	0
   ^[5] A praceo (keryr) értelemben használom e szót, mely Marktschreier	0
   Ballagi szerint. A. J.	0
Tizenegyedik ének	0
      ,Igy állá boszúját meg...'	0
      Ilosvai	0
   Kémeitől Lajos megtudá azonban,	0
   Hogy Durazzó Károly ott volt alattomban,	0
   Mikor Trója várost a vajda bevette:	0
   Elfoghatta volna, úgy hiszi - s nem tette.	0
      A dolog így történt: király lobogóját	0
   Kitüzé a város s küldötte adóját,	0
   Hogy Laczfi hadával oda bé ne menne:	0
   Sietve urához, megegyezett benne.	0
   Pedig ott volt Károly s gyülevész csapatja,	0
   E színmutatásnak ő vala az atyja:	0
   Ha sikerül, hát jó; ha nem, ő halálig	0
   Védi ezen várost, népe is egy szálig.	0
      Sikerült; a vajdán megesett e csorba,	0
   Nem tudta, mi rejlik ebbe' a bokorba;	0
   S csak azért hallgatja Lajos neki ezt el,	0
   Mert szinte gyanakszik s komolyan neheztel.	0
   Most meg az a hír jött, hogy Beneventónál	0
   Új sereget Károly toborzani próbál,	0
   Zsoldjába elébb is felfogadá Wernert,	0
   Kit Lajos rablásért Melfi alól elvert.	0
      Onnan Averszához? vagy Lajos elébe	0
   Készül-e a Károly s a Taránti népe?	0
   Semmit is a kémek ez iránt nem tudnak,	0
   Se, mezei haddal szembe mikor jutnak.	0
   De a vár-vivásnak nincs vége, se' hossza	0
   Legelőbb az útban meghódola Conza,	0
   Azután Conturszi város alá mennek;	0
   Sarcot vet a király lakóira ennek,	0
      Mert részire állt volt, elvette aranyját,	0
   Most ellene fordult s élteti Johannát;	0
   Vete hát birságot rá, s két napig űle,	0
   Míg azt lefizették, hada is körűle.	0
   Ez alatt, mint szokta, a táboron által,	0
   Lovagolni, olykor kevesed magával,	0
   Olykor egyedűl is, hogy a helyet lássa,	0
   Merre, mikép légyen hada mozdulása:	0
      Talált egyedül most lovagolni messze,	0
   Hol a Szele víznek folyása van össze	0
   Magánál öregebb s hosszabb folyamokkal,	0
   Ő véteti mégis nevét fel azokkal.	0
   Hanem a folyócska vala mostan áradt,	0
   Lónak is a sodra veszedelmes járat;	0
   Nézte Lajos; nincs-e porondja, füzesse;	0
   Hol seregét holnap bizton átvezesse:	0
      Kunyhót veve észre gabalyítva galyból,	0
   Egy olasz ifjút is, hogy kijöve abból	0
   S két lovat, amely ott legelt vala pányván,	0
   Eloldva, itatja a folyam lapályán.	0
   Intett neki kézzel s hivta olasz nyelven,	0
   Távol se' gyanítva hogy reáismerjen;	0
   Amint közelebb jő: kobzos ez, úgy látja,	0
   Ki hadánál cselleng, mint Toldi barátja.	0
      "Nosza ugrass beljebb, szolgám Szeredai!"	0
   "Elkap a víz, Felség! sebes ár e mai."	0
   "No, ne félj: akarom látni, vajon reggel	0
   Át lehet-é úszva kelni a sereggel?"	0
   Maga lován kobzos, ahogy űle s féken	0
   Vezeté a Pejkót kézi vezetéken,	0
   Befelé megindult a ragadó árnak -	0
   Már hasig a lovak, már szügyig is járnak,	0
      Már a hab elomló serényökkel játszik,	0
   Úsznak egész testtel csak a fejök látszik;	0
   Már libeg a kobzos; nem is űlhet szőrén,	0
   S elbuggyan, a gyors víz árja lesöpörvén.	0
   Sarkantyúba kapá holdas arany pejjét,	0
   S hol elébb a kobzost látta, meg a hellyét,	0
   Lajos azon alul a folyamba ugrat,	0
   Mely ott karikára sebes örvényt forgat	0
      S tajtékká törik a habot őrlő habban;	0
   Most íme a kobzos felütődik abban,	0
   Lajos a fuldoklót ragadja hajánál,	0
   Bár érzi, hogy ő is kengyelbe' lazán áll.	0
   Kengyelbe', nyeregbe' már ő se' maradhat;	0
   Magyar köpönyegje annyi segélyt adhat,	0
   Egyedül a partot hogy elérné úszva,	0
   De nehéz ólom test mind' lefelé húzza.	0
      Elereszthetné, de nem akarja, nem, mert	0
   Ha veszélybe küldte; megmenti az embert	0
   Vagy maga is ott vész hogy hír se találja; -	0
   Ilyen ember volt a magyarok királya.	0
   Hanem a Pejkó ezt nem nézi sokáig,	0
   Oda úsz; mint egy hős, urának uráig,	0
   Szép barna sörényét, hosszu nyakát tartja,	0
   Hogy abba fogódzzék, ha nem űlhet rajta.	0
      Megragadá Lajos nyakon egyik kézzel	0
   Az állatot, aki néz rá okos ésszel;	0
   Pejkó meg az örvényt hasítja keresztül,	0
   S leteszi a parton a királyt terhestül.	0
   Nyerítve azonnal maga és felvágva	0
   Hírt adni urának siet a lankákba;	0
   Királynak is ott áll holdas arany pejje,	0
   Rápattan, a kobzost nem hogy elemelje,	0
      Hanem, hogy az élet ápolása végett,	0
   Hozzon az őrszemtől neki segítséget;	0
   Késő vala: kobzost fürkészve se' látja:	0
   Megmenté azalatt remete barátja.	0
   Menet a kunyhóba betekint, de senki	0
   Odabent nem látszik, hívásra se' jön ki,	0
   Ordas paizs ott csak jelenti a kobzon	0
   S gyermekfejü bunkó, hogy: "nincsenek otthon".	0
      Vissza tehát Lajos siet a táborba:	0
   Hozza-e Conturszi adaját hódolva?	0
   S feledtetik (amit oly örömest mondok)	0
   Efféle kalandját a királyi gondok.	0
   Mert külde Giléti kulcsos Averszából	0
   Követet, hogy nem bir helyt-állni a tábor,	0
   Vissza Jakab már a Lányi folyón verte:	0
   Ha segítség nem jő, veri épen szerte.	0
      István csak azon volt, hogy az egész haddal	0
   Szálljon Averszához kora virradattal;	0
   De Lajos azt mondá: "van ember elég ott:	0
   Szem nincs, vezető nincs... ha magam volnék ott!	0
   "Nosza, háromszáz jó lovagot kiválassz,	0
   Sereget te még most oda ne is fárassz,	0
   Magam Averszához átrusszanok innen,	0
   Mert hogy elég had nincs, képtelen elhinnem.	0
      Te haladj, amint az eredeti terv volt,	0
   Le a tengerpartig és vedd be Szalernót;	0
   Mezei csatát is állj, ha talán Nápoly	0
   Körül a Taránti szembe fog, és Károly."	0
   Íme, az indulat mikor erőt vészen	0
   A legnemesb szíven, a legokosb észen!	0
   Ím a boszu, melynek tisztátalan gőzi	0
   A fényes napot is néha befelhőzi!...	0
      Szerelem, magában is elég kegyetlen;	0
   Szerelem mint bosszu, csupa telhetetlen,	0
   Míg jajba nem űzi, gyakran mind a kettőt:	0
   A tárgyat, a szívet, amely vele megtölt.	0
   Lajos úgy értette, hogy Beneventótul	0
   Károly kicsi haddal délre ugyan lódul,	0
   Nem tudni: Szalernó? Aversza? Nápolynak?	0
   Mivel útak onnan háromfele folynak.	0
      Ennek hogy az útját valahol elvágja,	0
   Teszi most ki éltét magyarok királya;	0
   Istvánnak azonban nem mond erről semmit:	0
   Azt hiszi, hogy benne bíznia nincsen mit.	0
   Vajda elébb nem hisz a maga fülének,	0
   S ellene szól (mintha nem is értené meg),	0
   Hogy a király oly kis hadat által küldjön	0
   Ellenséges földön, a nápolyi völgyön.	0
      "Vezetem, nem küldöm" Lajos riad - "érts meg.	0
   Lebeszélni róla te ne is kisérts meg,	0
   Hanem a háromszáz lovagot jó karban	0
   Készítsd velem útra, holnapi hajnalban."	0
   Mit volt tennie más? Vajda kiszemelte,	0
   Ki az ifju hősök java, lángja, lelke;	0
   Mellőzve csak önnön Laczfi rokonságát,	0
   Mert a király szívét - érzi - gyanúk rágják.	0
      Útra nehéz szívvel hajnalba' bocsátja; -	0
   Toldi Lajost reggel megütődve látja,	0
   Holdas arany pejjén hogy a háromszázzal	0
   Az apadni térő folyamon átgázol.	0
   "Nosza, kobzos, nyergelj! s utánok eredve	0
   Hirt te nekem hozz, ha kerül is éltedbe:	0
   Király hova indult e maroknyi haddal,	0
   Külön a seregtől, kora virradattal?"	0
      Szót fogad a kobzos, s noha el nem éri,	0
   Szemmel a porfelhőt s nyomokat kiséri	0
   Szintén öreg estig; akkor irányt vesztve,	0
   Elbódorog, a vad Cserríti hegyekbe.	0
   Olaszul német hang üti fülét nyersen,	0
   Kopja nyeles vége is a hátát versen:	0
   "Ki, mi vagy, és hol jársz? Le, hamar!" Leszálla,	0
   Most kell, hogy a kobzos magát feltalálja!	0
      "Vagyok olasz ember, a Tarántó híve,	0
   Magyarok sergétől jövök épen íme,	0
   Hogy az ellenségről hírt vigyek uramnak:	0
   Hol, hogyan és merre, mi szándékkal vannak?"	0
   "Áj, hisz ez a kobzos!... (igazat mond szája,	0
   Kém ez, lesi mit tesz magyarok királya,	0
   Aztán »köd előtte köd utána« menten,	0
   Járt a magyar hadnál, míg én vele mentem).	0
      Most igazat szólj, mert a fejeddel játszol:	0
   Szokott-e Lajos még, mint azelőtt másszor,	0
   Kevesed magával lovagolni félre?	0
   S hada hol van? meddig haladott már délre?"	0
   "Az titok, azt tőlem megtudja - nem ám ti,	0
   Hanem egyedül csak uram, a Taránti." -	0
   "Nem-e? majd meglássuk! de ne légy oly gyermek:	0
   Mi vagyunk, háromszáz gyalogi Wernernek,	0
      Kinek ura mostan Durazzói Károly,	0
   (Titkot előttünk hát nincs mi okért zárolj)	0
   S esküt teve annak, mi pedig utána,	0
   Lajosnak eladdig leskődni utána...	0
   "De felelj nekünk az előbbi kérdésre:	0
   Hol időz? miben jár? mit vehetél észre?" -	0
   "Igen! elárultok, haszonért eladtok,	0
   Tudom, a zsoldért ti sok ház ebe vagytok."	0
      "Ejnye bolond! értsd meg velejét a szónak	0
   Hogy az urunk esküt teve Durazzónak,	0
   Hogy a magyar királyt élve elfogatja,	0
   S Nápolyba' bilincsen a kezébe adja."	0
   "No, ha így van, most hát -" válaszol a kobzos,	0
   Mialatt a szája' s szeme' vége fodros -	0
   "Megmondhatom én is, de nem a lábának:	0
   Hol is a gazdátok? neki, vagy urának."	0
      "Károllyal a gazdánk levonult már délre:	0
   Csak oldd meg a zsákot! vagy eme kardélre	0
   Esküszöm, hogy mindjárt, e szempillanatba'	0
   Markolatig döföm jó kardomat abba!"	0
   Megszeppen a kobzos, úgy látszik, erősen:	0
   Ha ez így van, titkát nem rejtheti ő sem,	0
   "Jöttök" felel "épen a készre, kapóra,	0
   Soha ily szerencsés hely, alkalom, óra:	0
      Lajos át fog kelni száz főnyi csapattal,	0
   Holnap-e, még kétes, vagy utóbb pár nappal	0
   Conturszi alól, a másik táborához	0
   (Gondolom), és itt vág által Averszához."	0
   Vágtak bizony erre hunyorított szemmel	0
   A zsoldos katonák egymásnak örömmel:	0
   Három is egy ellen: könnyű ez a játék	0
   És a szegődött bér, mondhatni, ajándék.	0
      "De mérthogy a dolgot jobban meg nem tudtad?	0
   Most mi nap-éj számra lessük temiattad?	0
   Térj nyomodon vissza, s hozz hírt: mikor indul?	0
   S nem hoz-e több népet, a száz lovagin túl?"	0
   "Uraim!" felelt ő, s görnyede, has-fogva -	0
   "Ne küldjetek engem e sárkánytorokba!	0
   Most is csak nehezen szabadultam én meg:	0
   Magatok közől egy jobb lessz oda kémnek."	0
      De szegény (kivált így) hiába szabódik,	0
   Pihenjen, azt mondják, a felkelő holdig,	0
   Akkor, ahonnan jött, lovagoljon vissza,	0
   De ne késsék, a hírt szaporán meghozza.	0
   Vajda pedig kedves ura miatt gondban,	0
   Öccseit és Dénest hivja alattomban:	0
   "Fiam és testvérim, a király ma reggel	0
   Maga is elment a parányi sereggel.	0
      Veszedelem éri utban, igen tartok,	0
   Mert Károly és Werner, meg a zsoldos kardok	0
   Ha Beneventótul a sikra leszálltak,	0
   Félek, hogy azóta egymásra találtak.	0
   "Nosza hát, egy-kettő! paripát nyergeltek,	0
   Amerre király ment; ti is útra keltek:	0
   Nincs-e hamar szükség innenti segélyre?	0
   S hogy a Durazzói levonult-e délre?"	0
      A négy fiatal hős gyorsan fogadá azt.	0
   Maga mellé ötven jó lovagot választ,	0
   S merre Averszának a völgy öle tágult	0
   A király nyomain sebesen elszáguld.	0
   Toldi meg, a kobzost várva türelmetlen,	0
   Maga is épen már vala készületben,	0
   Mikor a négy Laczfi kis csapatát látja:	0
   Nosza, Pejkót ő is utána bocsátja:	0
      "Már megtudom - úgymond - mi az oka ennek."	0
   Akkor egész este, éjszaka is mennek;	0
   Hajnal előtt rájok szembe jön a kobzos,	0
   Körülállják a hírt, amelyet ő most hoz.	0
   Elmondja: királyt itt hogy akarnak fogni?	0
   S hogy szedte reá? most az első dolog mi?	0
   "Csak az a baj (szétnéz), hogy kevesen vagytok."	0
   "Nem!" - felel egy mély hang - "hol ez ostor csattog."	0
      S pattanta erőset egy valaki hátul.	0
   Tudják, hogy a hang jött a veres baráttul,	0
   Aki ha velök tart, ötvenen se' fáznak	0
   A szemibe nézi három gyalog száznak.	0
   Vezeté a kobzos oda, hol fektökben	0
   Feketéllnek immár, sürü völgyi ködben;	0
   "Talpra!" kiált egy őr; - dejszen, ugorhatnak:	0
   Álmos ijedtség néz egy katonát hatnak.	0
      Körül-körül, mint a jó csikós szokása,	0
   Tereli tömegbe Toldi karikása,	0
   S míg ő üti szélről, ha ki mozdúl, képen:	0
   Kötözi, mint kévét, a többi középen.	0
   Útra legott Dénes erölteti nyáját,	0
   Viteti mind hátán a cepe-cupáját;	0
   Lesz nevetés, lesz taps a magyar tábornál,	0
   A "királyfogókat" gúnyolni kört formál.	0
      De Lajos minderről nem tud vala semmit,	0
   S hallva, Durazzót, hogy várnia nincsen mit,	0
   Mert az Szalernónak vonult e vidékrül:	0
   Folytatta az útját, s odaért baj nélkül.	0
   Toldi pedig vissza nem mene Dénessel,	0
   Hamar útat vesztett koboz-énekessel,	0
   S monda: "tovább nincsen Laczfi körül helyünk:	0
   Jöszte, Averszához mi is általkeljünk."	0
      S minthogy ez a kobzát, amaz is fegyverét -	0
   Hordja hátán házát, kebelén kenyerét:	0
   Hosszu tanakodás erre nem is kellett,	0
   Hanem elkocogtak, eleven fütty mellett.	0
   Gondolta-e? vagy nem álmodta meg ő se'	0
   Ki van e tábornál közel-ismerőse?	0
   Szerető rokonja, szép unokahúga?	0
   Gyöngyszem, zordon acél foglalóba dugva?...	0
      Kont kis seregével ide Averszához	0
   Szakadott, s azóta (noha fűhöz-fához	0
   Fordul bátyja iránt), maga sem remélve,	0
   Szegény öreganyját biztatja levélbe'.	0
   Mert, bár soha szóval nem mondta királya,	0
   Ezer gondjai közt is jut szeme rája:	0
   "Kár még ez a gyerkőc ide a halálnak,	0
   Maradjon ez élve, hős csemete szálnak!	0
      Nosza, vidd el, bátya, s te viselj rá gondot.	0
   (Szólt, mikor út közben elereszté Kontot),	0
   Nincs a fiú harci hajszára megérve:	0
   Könnyebben egy várnál ülhet, oda-félre."	0
   Hallott Anikó hirt a csoda-barátrul,	0
   De annyi mesével toldva, elül, hátul,	0
   Hogy abból sohasem hámozza szegény ki	0
   Bajnok erős bátyját, aki test-szerénti.	0
      Várta tehát, majd várt (ha várta, ha nem), mert	0
   Kegyelemszó nélkül hazamenni nem mert:	0
   Tán harcai végén, ha könyörög szépen,	0
   Megadja király azt, győztes örömében.	0
   Még a viadalnak sem próbálta sorját.	0
   Volt alkalom erre, de nem volt bátorság,	0
   Képzelete olykor ha nekibogárzott,	0
   Az elinduláskor remegett és fázott.	0
      De lángba csapá most a király megjötte,	0
   Ki az egész tábort karéjba gyüjtötte,	0
   S Lányi folyó hidján, melyet is Kont védett,	0
   Tarta csupán ennyi tüzelő beszédet:	0
   "Hát, magyarok, vert nyáj - másszor ugyan bátrak -	0
   Ily messze a vártól biztosak a sátrak?	0
   Ez a saruszijjnyi folyamocska véd-e,	0
   Hogy haza nem futtok, anyátok ölébe?	0
      No, imádkozzatok, hogy ki ne apadjon,	0
   Ideig-óráig menedéket adjon:	0
   Én magam a régi sáncok előtt verem	0
   Királyi sátramat. Magyarok, ki velem?"	0
   S fordítva serényen holdas aranypejjét,	0
   Mutatá kardjával hada régi helyét,	0
   Melyet új földhányás jelöl és nagy dombok,	0
   Körötte lapályos, vizenyős rét, zsombok.	0
      S indula háromszáz bátor lovagával,	0
   Kit Conturszi alól hozott le magával;	0
   Mellette királyi sötét lobogója,	0
   Endre halottképe sápad alá róla.	0
   Csak az ámulatnak mult el az a perce,	0
   Míg tépett fonalát köti az ész össze;	0
   Csak amíg a füsti elszáll, mikor lőnek,	0
   S visszajön hallása a siketült főnek:	0
      Riadásba tört ki mind az egész tábor,	0
   Megragadá harckedv és diadal-mámor;	0
   Éjszaki szél szárnyán - mondják - ez a lárma	0
   (Noha majd egy mérföld) elhatott a várba.	0
   S hozta Jakab mindjárt a had-erősítést,	0
   Megvédeni akik védik a kerítést,	0
   Hol elébb Giléti s Kont tábora állott,	0
   Ha nem siet, élve nem marad egy szál ott;	0
      Mert már, a királlyal, az eleje harcol,	0
   Hátulja sátort szed, igavonót hajszol,	0
   Közepe nyúlt rendben, nyúló rohanásban	0
   Szemmel, ohajtással résztvesz a vívásban.	0
   Anikót elsodrá a vágy is, az ár is,	0
   Csak visszakiáltott: "Bence, gyerünk, bár is!"	0
   Nem állhata ellen a királyi szónak	0
   S a deli, szép ifju, bátor buzdítónak.	0
      Bence maradt volna örömestebb távol,	0
   Motyogott is egy szót az agyafúrt lyányrol;	0
   De fejvakaró gond s karcos kötelesség	0
   Csak utána rántá, nehogy baja essék.	0
   Míg a háromszázzal maga ment előre	0
   A király, helyt állt a tábortanya őre,	0
   Fogadák népünket zárt fegyveres arccal,	0
   Hogy majd visszavetik véres nagy kudarccal	0
      De mikor belátták, hogy több a kettőnél,	0
   S hadat a sáskánál, hadat a felhőnél	0
   Tetemesbet jőni, melynek soha vége:	0
   Egyedül futás lőn szivök reménysége.	0
   Lajos a futókat messzire nem űzi,	0
   Győztes lobogóját egy oromra tűzi,	0
   Hova majd sátrát is rendeli hogy verjék,	0
   S ahova belátszik az egész vár-környék;	0
      Hanem onnan azt is egyszeribe látja,	0
   Hogy amit elfoglalt, még peres a gátja,	0
   Perleni birtokból kell neki fegyverrel	0
   S költeni sok jó vért a daliás perrel.	0
   Mert Jakab, ugrasztván a futóit szembe,	0
   Maga is közelg már rohanó harcrendbe;	0
   "Ahol, itt nyom agyon" szól Lajos "ha késem!"	0
   S szágulda fogadni a tág kapu-résen,	0
      Mert egyebütt védi meredek part s árok,	0
   Legalább, míg a had utána szivárog,	0
   Melynek közelít már ugyan első része, -	0
   S megered a harcok farkas-üvöltése.	0
   Ott Lajos a három válogatott százzal	0
   Jakabot bevárta, szívbeli fohásszal,	0
   Hogy az Isten most is céljára segélje	0
   S lovagi kalandban ritka szerencséje.	0
      Foly iszonyu "kinn a farkas, benn a bárány!"	0
   Betörni kivülről ezer élet árán,	0
   Fordítni belőlrül, sort sor után vissza,	0
   Mint a barázdákat veti kormánydeszka.	0
   Jakab ötször-hatszor, mint eleven falnak,	0
   Fejjel nekiront a maroknyi magyarnak,	0
   Sor sor után mindég vissza, hanyatt szédül;	0
   S már gát van előtte maga emberébül:	0
      Akkor veszi észre, hogy az oldalárok	0
   Csak alig van védve, kicsi a dandárok:	0
   Nosza! gyerekség ezt hátban megkerülni;	0
   S kezd a diadalnak előre örülni.	0
   De Lajos már látta, hogy hátratekinte;	0
   Hogy teli a földvár csapatival szinte,	0
   S Jakab seregébe, mielőtt bemászhat,	0
   Veri, mint vas éket, ama háromszázat,	0
      Vas éket, amelynek ő maga az éle;	0
   Ugrat Jakab ellen, hogy megvíjjon véle;	0
   Kétfelül is a harc foly szörnyü robajjal,	0
   Mint erős hajó küzd recsegő jégzajjal.	0
   Láncsára közel van az olasz vár nagyja,	0
   Lajos a rúdat hát csipejénél hagyja	0
   S karddal sújt le Jakab sisakos fejére,	0
   Hétszeres halál volt amit odamére,	0
      De kardját az olasz félreüti játszva:	0
   "Hm! ha csak olyan kell, hát olyat is látsz ma -"	0
   Mond Lajos, és hátrál; s meg előre törvén	0
   Védi magát és ví, mint lovagi törvény.	0
   S lőn viadal, hosszas, váltva megújúló,	0
   Hajszálnyi hibán vagy eseten fordúló,	0
   Hogy rajtafeledik, kik közelebb állnak,	0
   Szemök' e játékán a szörnyü halálnak.	0
      Hol az olasz támad és Lajos a védő,	0
   Hol visszaszorítja makacs ellenét ő;	0
   Kard, paizs, és lónak szája-ügyessége	0
   Pontot se hibázzon, mert különben vége.	0
   Vége is, úgy látszik, a bátor olasznak,	0
   Társai, mert már dől, segítni szaladnak,	0
   Lajos egy szúrását hóna alá lopta,	0
   Hol a mell- s vállvértet kapocs összefogta.	0
      Szécsi, az Ivánka, már emelé kardját,	0
   Hogy dőlni segítse olaszok hadnagyát,	0
   De király megtiltá neki szóval, szemmel,	0
   S hagyta, hogy elvigyék, mondva: "vitéz ember!"	0
   Hanem ekkor, mint nagy rengetegét sásnak,	0
   Tipratja tömegét a gyalog láncsásnak,	0
   Mely a lovak közt és lába alatt fetreng	0
   S lelke szakadtából átkot és vért ökrend;	0
      Vissza sok ott is még, mint taposott féreg,	0
   Fordítja fulánkját - erőt ad a méreg -:	0
   Sok jó lovat, embert orozva leszúra	0
   E harc, mely a földből veri most fel újra.	0
   De Lajos, nyil-, kopja-sűrü zivatarban,	0
   Nyomja elül, nyomja ellenit oldalban,	0
   Serege utána s körül a sövényből,	0
   Fut már ki, mint forró víz habja edényből.	0
      Diadalon edzett bizodalma ernyed	0
   A várbeli népnek, hogy a hír is terjed,	0
   (Mint széltül az erdőt gyors láz ha kilelte).	0
   Hogy elesett Jakab, az egésznek lelke.	0
   Nem igaz volt; - tudják, akik álltak környűl,	0
   Hanem a hír, amint távolodik, szörnyűl;	0
   Sokan azt is mondják, hogy a csata veszve,	0
   Fut a derékhad, s ők kirekedtek, messze.	0
      Lőn háborodása az egész harcrendnek,	0
   Csak az édes élet van előtte mindnek:	0
   Azt ha belophatná mégegyszer a várba,	0
   Fegyvere, jól szerzett neve - vesszen kárba!	0
   S ekkor Lajos, amint kedveze az óra,	0
   Kulcsos nagy Averszát megnyargalta volna,	0
   De Jakab a hosszú ostrom alatt gáttal	0
   Körül ásta-véste, ló nem mehet által.	0
      Az egész környék egy össze-vissza árok,	0
   Beléje vezetve nagy lusta mocsárok;	0
   Gyalogja hol átbú s kicsi lovassága,	0
   Ott is védi karók sűrű sokasága.	0
   Lajos ezt belátván ameddig ellátott,	0
   Nem akar ily drágán ostromlani gátot	0
   Hadait mindünnen kürtölteti vissza,	0
   S kicsi veszteséggel tanyára behozza.	0
      Ott az utóhad már, - s az öreg Giléti	0
   Szép aranyos sátrát fölvereté néki,	0
   Fogadja örömmel, fogadja csudálva,	0
   A többi vezér is ott süvegel állva.	0
   S körülhordva szemét, szól az öreg nádor:	0
   "Hazajöttünk ismét! ismerős e tábor:	0
   De, ha király volnék (Felségedet kérem)	0
   Büntetném az ilyen tettért a vezérem."	0
      Mosolyog Lajos rá: "Van idő: bátorság	0
   - Jobban az ősz gondnál - dönti csata sorsát;	0
   Szerencse serényé; - no, de öreg, már most	0
   Kell űlni, kerűlni rendesen a várost.	0
   "Mert széles, erős öv veszi körül, láttam,	0
   Mindenfele árok, sűrű palánk, gát van;	0
   Hadunk, bekerítni elegendő sem lesz:	0
   Küldök Laczfi után, másik seregemhez."	0
      Küldött is azonnal, megírta levélben:	0
   Jöjjön ereszkedvést, hagyjon mindent félben;	0
   Károlyt s a Tarántit, ha lehet, elvágva,	0
   Új zsoldosival hogy ne jusson a várba.	0
   Nem vehetett részt e mai ütközetben;	0
   Mert tanyahelyéről most ért oda sebten;	0
   Hol a hadat délnek látja lehuzódni	0
   S nem látja, ki ellen, hova mennek, Toldi.	0
      Küldi tehát kobzost, lásson, tudakozzon,	0
   Neki e dologról szaporán hírt hozzon:	0
   De Noé hollója odavész hírével,	0
   Későn jöve csak meg, - már csata végével.	0
   Hova lett a kobzos? - Amint futa délre,	0
   Hogy a harc folyamát közelebb szemlélje:	0
   Paripát vőn észre, mely nekivadultan	0
   Visszafelé száguld, s hozza urát - holtan.	0
      Kengyele felcsúszván tartja egyik lábát,	0
   Maga, tört virágként verdesi a kápát,	0
   Fiatal, sőt gyermek nemes apród, látja,	0
   Megesett a szíve: "hátha megél, hátha!..."	0
   Szembe lován a vad lovat addig űzte,	0
   Míg megállíthatta, vezetékre fűzte	0
   S vezeté jó távol egy szakadék-érre,	0
   Hogy megmossa sebét s bekötözze, félre.	0
      Sebet ugyan kívűl nem lát, se' pedig vért,	0
   Tán sisak elrejti, vagy az acél ing-vért?	0
   Azt levevé, ezt is már oldani nyúla,	0
   Ki is oldta félig: de hogy' elámúla!	0
   Sisak alól hosszú hajadonhaj omlik,	0
   Kebele is duzzad, hogy a vért kibomlik;	0
   Odakapott kézzel, noha öntudatlan,	0
   S szeme nyílt a holtnak, másik pillanatban.	0
      Kebelét baljával megijedve rejté,	0
   Másikkal az erszényt öve megől fejté	0
   S oda tartá esdő, néma tekintettel,	0
   Ha menekűlhetne a szüzi élettel.	0
   Látva, felel kobzos: "Ne legyen félelmed!	0
   Magyar vagyok én is, Lajos hada mellett,	0
   Csal e ruha... de te, angyala Istennek,	0
   Hol jársz közelében ily veszedelemnek?"	0
      "Ha magyar vagy, akkor lovag is vagy" monda	0
   A szűz "köszönöm; - de tégy fogadást nyomba',	0
   Hogy utánam nem jársz, nem tudakolsz, s ajkad	0
   Ez egész dologról, míg akarom, hallgat."	0
   Fogadá ezt kobzos, noha fájó szívvel,	0
   Mert bizony a lelkét lába elé hévvel	0
   Odaöntené, ha nem tudja regéből,	0
   Mily próbát követel leány a legénytől:	0
      Volt, ki egész évig, háromig is néha,	0
   Lőn az óhajtottért fogadásból néma;	0
   Lóra segíté hát rendbe hozott fékkel,	0
   S megvált a leánytól, vékony reménységgel.	0
   Anikó pedig (mert ki nem ösmert már rá?)	0
   Haza ment, hol Bence nagy szomorúan várá,	0
   Miután a harctért hiába kutatta	0
   Össze soká, most sír, kesereg miatta.	0
      A dolog így történt: előre, csatára	0
   Sodrá Anikót a rohanó had árja,	0
   Pedig érzé magát ugyan átkozottul	0
   Amint lova meg-meghorkant egy halottul.	0
   Mert ahol most jártak, csata helye már az.	0
   Anikó borzongott, szeme sem volt száraz	0
   Maga körül látván iszonyát a hadnak,	0
   Véresen és csonkán akik ott jajgatnak.	0
      Vissza se' fordulhat - de kifelé, szélre	0
   Törekedék, hogy majd ott eloson, félre;	0
   Kijutott, megállt, hogy egy kicsit nézzen szét:	0
   S látja, gyalog, vérben rogyni le, kit?... Bencét.	0
   Felfordult a világ vele és előle,	0
   Vissza, hanyatt, ferdén a lovára dőle	0
   Ki hogy ezt megérzé, s nyakán laza fékét,	0
   Nekivadult s vitte lomha nehezékét.	0
      Bencének azonban hogy' esett eleste?	0
   Maga ő magának ezt a bajt kereste,	0
   Mert, hogy Anikóval lovagoltak széltül,	0
   S búcsúzni akartak már a kapuféltül:	0
   Láta halott-szerben feküdni egy tisztet...	0
   No, Bence barátom, ki az ördög kisztet,	0
   Hogy leugorj azt a holtat kizsebelni?	0
   Hét számra fogod a seb helyét viselni!	0
      Kardjával a holt - míg rajta motoz, görnyed -	0
   Úgy üti orron, hogy hala mindjárt szörnyet,	0
   Maga is azt hitte; - de hogy ez valónak	0
   Nem bizonyult, most megvallja Anikónak. -	0
   Vette Szalernónál királya parancsát	0
   Laczfi vezér, hová odaért mostanság,	0
   De falait máris körül özönlötte,	0
   Hajóit a révben hamuvá égette,	0
      Ugy hogy menedék nincs se földön, se vizen,	0
   S a vár kapitánya titkon odaizen,	0
   Hogy ezer aranyért a várost feladja; -	0
   Nem lenne szavának máskor foganatja.	0
   Hanem a királynak sietős parancsa:	0
   "Rögtön az ostromot, bárhol veszi, bontsa" -	0
   Kényszeríté vajdát urához sietni,	0
   Liliomos aranyt ezret lefizetni.	0
      Pedig ebben csel volt: a mestere Károly,	0
   Ki beszorult, jövén a hegyesebb tájról,	0
   Ide Szalernóba, hogy kikötőjében	0
   Átvegye a zsoldost, mely érkezik épen.	0
   Tudnillik az olasz parton e napokba'	0
   A Taránti herceg, Génuától fogva,	0
   Szedeté a zsoldos katonát hajóval,	0
   Fényes igérettel, de csak üres szóval;	0
      S minthogy maga Nápoly nyilt tengeri város,	0
   Ide Szalernóba, mely kikötős, záros,	0
   Rendelte a zagyva sereget hogy gyüljön,	0
   Durazzó hadával itt hogy egyesüljön.	0
   Ami meg is történt; - hanem a gyors vajda	0
   Hamarább, mint Károly vélte, ütött rajta,	0
   Beszorítá őket, el is a tengertől;	0
   Most hemzseg a város gyülevész embertől,	0
      Akik nem akarnak harcolni hitelbe,	0
   Lázonganak inkább, zsoldot követelve;	0
   Hogy ezt kiteremtse, Károly egyet próbál,	0
   S a várkapitánynak maga ezért jót áll:	0
   Tűzze ki nagy pénzért magyarok zászlóját,	0
   Küldje a vajdának kenyerét és sóját,	0
   Ha seregét innen másfele fordítja	0
   S kapuit a város neki meg nem nyitja.	0
      Laczfi siettében elfogadá, mondom,	0
   S Aversza felé ment a nápolyi úton;	0
   Károly meg, a pénzből zsoldosinak vetve,	0
   Tolvaj hegyi hágón vezeté sietve,	0
   Hogy elibe vágjon a királyi hadnak,	0
   Mielőtt a szoros útba nyomulhatnak,	0
   Hol a Vezúv-hegynek mossa lábát tenger,	0
   Nehogy Laczfi elébb elzárja sereggel.	0
      De hegyi mászásban annyira megkésett,	0
   Hogy dugva találná haddal e szűk réset,	0
   S ha másfele nem tér a vajda, valóban	0
   Ott rekedne Károly ez egérfogóban.	0
   De így a szerencse kisegíté Károlyt,	0
   Idején elérte palotás nagy Nápolyt,	0
   S hamar egyesülve Taránti hadával,	0
   Siet Averszába, ezzel, s csapatával.	0
      Johanna pedig már hajón, kikötőben	0
   Az utolsó kockát várja lepergőben,	0
   Hogy tengeren aztán szökve iramhasson; -	0
   Csecsemőjét otthon hagyta a rossz asszony.	0
   Laczfi a szűk útra benyomúlni nem mert,	0
   Mely a hegy lábánál követi a tengert,	0
   Nehogy a Taránti, ha kevés is népe,	0
   Szárazon, vízen kárt tegyen seregébe';	0
      A hegyet is nézi, s erejét a szélnek,	0
   Mely a hamut, füstöt leszitálja délnek:	0
   Megijedhet attól az ember, az állat,	0
   Ki olyan nem látott, s nagy zavart csinálhat.	0
   Megkerülé hát e füst-tarajú hegyet,	0
   Melynek tüze éjjel fölgyújtja az eget;	0
   S lefelé haladt a nápolyi mezőre,	0
   Szomma kicsiny várát hagyva balon félre.	0
      Mikor elvonult már, csak utócsapatja	0
   Vala hátra, melynek Dénes a hadnagyja,	0
   Hát ime, a kis vár olasz őrállói	0
   Követ, nyilat mernek a nyakukba szórni!	0
   Csak leszökik Dénes: "Félre itt a lóval!	0
   Utánam, ki legény emberi hágcsóval!"	0
   S maga rohan, fejét paizsával fedve,	0
   Ugrik is a falnál egy hosszu németre,	0
      Akit ő tart zsoldban, s most a vállán tartja	0
   Míg a fal ereszét kézzel megragadja,	0
   De felyülről nagy kő németre zuhanván,	0
   Ott függ vala Dénes, egy csonka gerendán.	0
   Nem hazudok - mert nem az ujjomból szoptam -^[1]	0
   Várbeli, több száznál rohana rá ottan,	0
   Láncsa veri vértjét, szekerce sisakját,	0
   Ő mégsem ereszti bal kezivel a fát,	0
      Mialatt a jobbja véd is, öl is, vág is,	0
   Míg tiszta lesz a hely, és annyira tág is,	0
   Hogy acél rugása hős ifju inának	0
   Fölvetheti oda, hol elleni állnak.	0
   Ott hamar oly szérűt nyese vitéz kardja,	0
   Hogy bátran utána jöhet a csapatja,	0
   Körül elfoglalni mind az egész párkányt,	0
   S kitűzni a zászlót: Laczfi fehér sárkányt.	0
      Eközben az atyja lehaladt Nápolynak; -	0
   Ütheti helyét már Lajosnak, Károlynak; -	0
   Őrhadat és rendet e városban oszta,	0
   S magával a kisded árva királyt hozta.	0
   Kit is a nagybátyja fogad a lelkébe,	0
   Veszi a dajkától királyi ölébe,	0
   Nézi, hasonlít-e néhai öccsére,	0
   Szíve sugja neki, hogy ez az ő vére.	0
      Öltözteti bársony aranyos ruhába,	0
   Fényes követséggel indítja honába	0
   Szerető nagyanyja hogy gondját viselje,	0
   Megölt fia helyett fiává nevelje.	0
   De különben Laczfit fogadá csak lanyhán,	0
   Gyanuját, szó nélkül, egyre tovább fonván:	0
   Hogy a hercegeket bebocsátá haddal,	0
   Úgy tetszik neki, hogy késett akarattal.	0
      Szomma is ingerli, - s ott a fehér sárkány	0
   Mintha csúfot tenne liliom-virágán;	0
   De hallgat ezekről, s vele, a vezérrel,	0
   Mint azelőtt, tervet, tanácsokat érlel:	0
   Gyűrüvel a várost körül ők hogy' vonják,	0
   Mindenfelül össze, holtra hogyan nyomják,	0
   Vizet, élelmet hogy' zárjanak el tőle	0
   Szorítva csak égi, puszta levegőre.	0
      Laczfi javaslá ezt, mert az evő szájak	0
   Megsokasodtak benn. Tetszett a királynak,	0
   Bár maga hír-szerzőbb diadalért ége,	0
   S hogy legyen a harcnak röviden már vége.	0
   Laczfi tanácsában nem is leve kára,	0
   Belátta Lajos ezt maga nemsokára,	0
   Mert szökni a zsoldos, s állani nem bérért,	0
   Kezde által hozzá, csak puszta kenyérért.	0
      Ezek elmondák, hogy odabent az inség	0
   Nőttön-nő, lovát már eszi az ellenség,	0
   Egymást, ha Lajos még tartja tovább zárva	0
   A fejér zászlót hát bizonyosnak várja.	0
   Nagyítva beszéltek; - hanem a városban	0
   Igazán nagy szükség, élelem is rosz van.	0
   Úgy hogy kiüt ottan mindennemü kórság,	0
   Eped a nép szomjan, s nagy a halandóság.	0
      Megpróbálta ugyan egyszer a Taránti,	0
   Nem törhet-e délre, a Laczfi során, ki:	0
   De vissza szoríták négyannyi erővel,	0
   Sok leesett állal s vérbe borult fővel.	0
   Össze tehát gyűltek az urak nehányan	0
   Jakabhoz, ki volt még sebe miatt ágyban:	0
   Lajos, Fülöp, Róbert Taránti vezérek,	0
   Károly, Lajos, Róbert Durazzó testvérek,	0
      Mind királyi herceg, Lajosunknak vére.	0
   Kezdé a beszédet a Johanna férje,	0
   Jó szerrel az őrség hogyan menekűlhet?	0
   Mert nagy az inség, de nagyobb a réműlet.	0
   Ugyanis egy zsoldos - nyomba reá többek,	0
   Kik minap a várba, s Génuából jöttek -	0
   Ledobban az őrön melyet épen álltak,	0
   Pajtási is aznap, mind, kik vele bántak.	0
      Hónuk alatt támad rút kelevény kéke,	0
   Egy óra, egy-két nap: s az erősnek vége;	0
   Ijedtében a nép nem tudja, hová lesz:	0
   Hogy a hírből hallott fekete halál ez!	0
   Rettenet e szóra állt az urak közt be,	0
   Csak egy hirtelen ész nem pihen a közbe:	0
   Károly szövi tervét, az idősb Durazzó:	0
   "Hát csak feladásról lehet - úgymond - a szó?	0
      Hisz' amennyire én ösmerem e várat	0
   Van kifelé innen földalatti járat -	0
   Igaz-e?..." a kérdést fordítva Jakabhoz,	0
   Jól tudja pedig, hogy semmi remény ahhoz.	0
   "Van" - felel a várnagy - "s vezet egy fülkébe,	0
   Hol sebet orvosló szent Január képe	0
   Áll, kicsi kápolna módjára, egy dombon,	0
   Vár s az ostromlók közt mintegy középponton;	0
      Sarkon lefelé jár tetemes kőtábla	0
   S útat nyit... az ellen, a halál torkába;	0
   Inkább menekűlnénk szembe kitöréssel:	0
   Király sátra előtt mit nyerünk e réssel?"	0
   Közös értelem lőn, feladni a várat	0
   Szabad elmenésre, ha kegyelmet várhat	0
   Mind az egész őrség csupasz életével,	0
   S a magyar király ezt igéri hitével.	0
      Csak maga Károly nem akarja letenni	0
   A fegyvert, - nem akar földönfutó lenni,	0
   Hagyni Calábria főfő hercegséget,	0
   Tekervényes útat gondol ki e végett.	0
   "Igaz" - így szólítja Lajost a Tarántit -	0
   "Volt hűhó valami bajvívás eránt itt,	0
   Eldönteni a pert a magyar királlyal, -	0
   Még volna idő: de nem lehet azt szájjal..."	0
      Láng csapta föl erre a Taránti arcát,	0
   Testvéri kiáltják: "Rokon, ez cudarság!	0
   Ki hiszi, hogy most már Lajos elfogadja, -	0
   Véren vett országát vissza nekünk adja?"	0
   Taránti pedig szólt: "Legyen! én kiállok,	0
   A magyar királlyal viadalt próbálok,	0
   Nem is az országért, csak ennyi kevésért:	0
   Fegyverrel, vagyonnal szabad elmenésért."	0
      Jakab ellenzé, mert nem ismeri, monda,	0
   Azt a kezet, mely őt ide, ágyba nyomta:	0
   "Akarom ismerni!... s ha mindennek vége:	0
   Legyen legalább ott, becsületes vége."	0
   Hirnököt aznap még külde izenettel,	0
   Vissza is a hírnök jött oly felelettel,	0
   Hogy Lajos a vivást, igen; elfogadja:	0
   Nézze kimért helyről mindkettejük hadja,	0
      Közepütt bajmester, mindeniké álljon,	0
   Három igazlátó is közel a tájon,	0
   Olasz és magyar, kik a viadalt nézzék,	0
   S lovagi törvényben, igazán intézzék.	0
   Ezek (a magyar Kont, Bánfi, Bebek - három	0
   Olasz úr is annyi) szélyel a határon	0
   Indultak keresni viadalra helyet,	0
   Találtak is - épen szent Január mellett.	0
      Semmi gyanút nem költ a kicsi kápolna,	0
   Mintha ez a lesre alkalmatos volna:	0
   Mai élő ember kevés tudja eztet,	0
   Magyar és olasz vét előtte keresztet.	0
   De tudja Durazzó, s hivja legott Wernert,	0
   Hogy venne magához ötven erős embert,	0
   Nagyot igérvén, ha éjjel a kápolna	0
   Régi fedett útján oda béhatolna,	0
      Hol a viadal majd közel esik reggel;	0
   Bántani azonban Lajos királyt nem kell,	0
   Csak mutatni mintha életére törne -	0
   Egy hajszála se' lesz tette miatt görbe.	0
   Azután Lajosnak általüzen titkon:	0
   "Tőrbe sietsz, hagyd te a viadalt, rokon!"	0
   Ha elhiszi s nem jő: nyert ügye van nála,	0
   Ha nem hiszi s eljő: igaznak találja.	0
      Sok van a rováson, érezi szükségét,	0
   Hogy megkoronázza hazudott hűségét;	0
   Kegyelmet ezért, s ha most nem is országot.	0
   Endre' fia mellett remél gyámolságot.	0
   Megütődött rajta Lajos eleinte:	0
   Nem állni ki, szégyen, mert már megizente,	0
   Kiállani... ej, mit! Károly szava semmi,	0
   Tán csak gyáva nevet akar őrá kenni.	0
      Mert ha veszély volna, ő meg nem izenné,	0
   Inkább hiszi, csúffá hogy örömest tenné; -	0
   Hallgat ezért erről, de vigyázó gonddal	0
   A lehetőséget megbeszéli Konttal.	0
   Fejét teszi rá Kont, hogy az lehetetlen;	0
   Puszta gyep, egy nyúl sem bújna el ott lesben.	0
   Nézi a két tábor belül a két árkon:	0
   Nincs kopja, nyil onnét mely annyira járjon;	0
      Ki van adva még is; jó lovagok száza -	0
   Forgós süvegét Kont mihelylest fönn rázza,	0
   Száguldva repüljön, hogy urát megmentse; -	0
   Senki nem is gondolt az öreg kő-szentre.	0
   Kötve tehát fegyver-nyugovás az napra,	0
   S a kettős viadalt kitüzék holnapra,	0
   Mit is a táborban megneszel a kobzos	0
   S viszi a barátnak: mit szól e dologhoz?	0
      Toldi gyanítá, hogy nincs e sor őszintén,	0
   S hajnalba' megindult, fel az árok mentén,	0
   Kívűl, - egyrészt, hogy a viadalt is lássa,	0
   De, ha baj lesz, kell ott jó lova futása.	0
   Felbukkan a várt nap kéklő hegyek ormán,	0
   Két részben a két had sort veszen egyformán,	0
   Bajmesterek futvást ide-oda járnak,	0
   Közepütt a bírák zászló alatt várnak.	0
      Oda néz minden szem, minden kebel elfúl,	0
   Minden fül a kürtszót lesi már, innen, túl;	0
   Megharsan az egyszer Kont jeladására,	0
   S két lovag egyszersmind rohan a tusára.	0
   Páncél fedi testök, sisak az orcájok,	0
   Úszni levegőben látszik paripájok,	0
   Két liliom: két toll lebeg alá hátra,	0
   Előre feszítve háromöles dárda:	0
      Megűl a Taránti - odanőtt a lóra,	0
   Kengyelben Lajos áll, előre hajolva,	0
   S hátrafelé messze nyújtja ki jobb lábát,	0
   Hogy rúgva is azzal lóditsa a szálfát.	0
   Már kőhajításnyi lehetett a távol:	0
   Csak elejté lábát Lajos, a rúdjával:	0
   Nyil a jobb combjába sebesen fúródék,	0
   S láncsavető lába ereje feloldék.	0
      Ezt látva Taránti, kapja lova fékét,	0
   Nem tudja, mi lelte nemes ellenségét,	0
   S bámul, hogy előre látja törni Wernert,	0
   Feddi kemény szóval: hogy jött oda? hogy mert?	0
   De német a szóra nem ügyel semmit se,	0
   Szalad emberivel, hogy körülkeritse	0
   S boszut álljon végre magyarok királyán,	0
   Maga szakállára, nem színre, csinálván.	0
      "Árulás!" üvölt Kont s integet a száznak,	0
   "Árulás!"... a bírák kardrántva vitáznak,	0
   "Árulás!" a magyar tábor riadozza	0
   S veti mint kopját, e szót az olasz vissza.	0
   Vágtat elő a "száz" ura védelmére,	0
   De vége Lajosnak, mire oda érne,	0
   Ha barát - hogy merről? nem ügyelt rá senki -	0
   Ott nem terem és a királyt meg nem menti.	0
      Veri le a zsoldost, közel érc bunkóval,	0
   Szét is az ostorral, nagy ökörhajtóval,	0
   Hogy dög módra hever keresztül egymáson, -	0
   Maga Werner eltűnt a sötét nyiláson.	0
   Kont veszi, a százzal, királyt védelembe;	0
   De már az olasz is indult vala szembe,	0
   Mikor a lovasság kitörését látta:	0
   "Elárult a magyar!" dühösen kiálta.	0
      Harc ottan az elsők közt iszonyú támad,	0
   S foly bele két részről mindig had után had,	0
   Míg az egész síkság úgy hánytorog attól,	0
   Mint a sötét árvíz rút iszapos habtól.	0
   De nem a Taránti viszi népét harcra:	0
   Sisak alatt lángol büszke lovag arca,	0
   Érzi, hogy ez Károly embere és dolga,	0
   Szégyelli halálból, hogy így megcsufolta.	0
      Érzi, hogy a vár is, ügye is ma vesztén,	0
   Kisiet a harcból hamar útat vesztvén,	0
   S megered nyom nélkül egyenest rohanva	0
   Nápolynak, a révbe, hol várja Johanna.	0
   Rést a magyar had közt futni talált erre:	0
   Mit ügyel sívó harc egy rideg emberre,	0
   Ki, szorúlt kócsagként, leszakítva tollát	0
   Ragad egy halottról s tűz magyaros csalmát?	0
      Mindenki előre vágja magát karddal,	0
   Mindenfele harsog a boszus magyar dal,	0
   Mindenfelül összébb szorul a vár alja,	0
   Sáncait magyarnak elözönli rajja.	0
   Ott a falon kívül, mint külön erősség,	0
   Áll régi kolostor, benne olasz őrség,	0
   Ugyanaz, hol Endrét orozva kiolták;	0
   Giléti-fiúk ezt hárman ostromolták.	0
      Atyjok akará így, s tüzelé dandárját,	0
   Hogy oda szállítsa sebesült királyát	0
   Addig is, míg a vár maga be lesz véve;	0
   Nagy bút neki szerzett szomorú hűsége.	0
   Mert, hogy a kastély már el vala foglalva,	0
   Ime, hozzák öccsét s egyik fiát halva,	0
   Domokost a fiát, meg az öccsét, Jánost:	0
   Képzelje akárki e jelenést már most!	0
      Maga a király is esetét megszánta,	0
   Hogy kitevé öccsét, fiait, dorgálta:	0
   "Felséges uram!" szólt inkább zokogáskép' -	0
   "Ha előre tudom, se cselekszem máskép'."	0
   Urok' így elhelyzék tiszta, födött helyen,	0
   Hol védve nyilaktól s hulló kövek ellen,	0
   Mert már beszorúlt az olasz őrség nagyja	0
   S falairól most a viadalt folytatja,	0
      Nem, hogy meg akarná tartani a várat,	0
   De tudja, halálnál egyebet nem várhat;	0
   Kívül is azonban a kapuknál harc foly,	0
   Melyekért az őrség esze-veszve harcol.	0
   Mikor aztán a hirt bevivék Jakabnak,	0
   Hogy déli kapun már magyarok becsapnak:	0
   Nagy kegyelem-zászlót vonatott tornyára,	0
   S megadá a várost életre-halálra.	0
      István, ki a harcnak vezeté e részét,	0
   Percre megállítá hada betörését	0
   S futa királyához, hova gyült egyszerre	0
   A többi vezér is a megadó jelre,	0
   Megtudni, hogyan kell az olasszal bánni.	0
   Volt, ki javaslá, mind' kard élire hányni;	0
   De Lajos megtiltja: semmi se' történjék,	0
   Csak a kaput tartsák megszállva, és védjék;	0
      Benyomúlni nem kell, mert belül a várban	0
   (Szökevénytől tudja) fekete halál van;	0
   Őrzeni a várat, mostanra elég ez:	0
   A többire nézve majd ha üdül, végez.	0
   Táborral a várost keriték hát övbe,	0
   Haddal az elfoglalt kapukat megtömve;	0
   Madár ha keresztül, szellő ha repülhet,	0
   Vagy az illanó füst, - más nem menekülhet.	0
      S mindjárt, sebe amint enyhületet vészen,	0
   (Nem volt veszedelmes ama húsos részen)	0
   Jakab esdeklőit bocsátja magához	0
   A király, s a várnép felöl így határoz:	0
   Adja ki a várnagy - s még ma jelenjen meg	0
   Színe előtt minden fejedelmi herceg,	0
   Taránti, Durazzó - Lajos úgy, mint Károly,	0
   Hallani tetszését a maga sorsáról.	0
      Adja ki a zsoldos katonát is, Wernert,	0
   (Kit az áruláskor egyszerre megismert):	0
   Azután az őrség, lerakott zászlóval,	0
   Kivonúlhat békén, a rajtavalóval.	0
   Öröm és aggódás tért ezzel a várba:	0
   Nagy öröm a népnek, mely a halált várta;	0
   Zavar és aggódás a királyi vérnek,	0
   Mint kiket, ugy szólván halálra, kikérnek.	0
      Lajos eltünt: most ők lakolnak miatta,	0
   Wernert se' találják (Károly eliktatta	0
   Még a harc elején, mert ily tanu nem kell,	0
   De szívesen ugrott maga is meg Werner).	0
   Biztatja azonban őket a Durazzó:	0
   Az egész dolog nem oly igen borzasztó,	0
   Ismeri nagylelkét a magyar királynak,	0
   Rokonit nem bántja, ha elibe állnak.	0
      Ha Johanna esnék kezibe, vagy férje	0
   Nem állana jót, hogy valami ne érje:	0
   De hisz' ők mit tettek?... s ha szólni találna,	0
   Őérte megenged, van érdeme nála.	0
   Lajos a Tarántit nem annyira bánta,	0
   Nemes ellenfél volt párbajban iránta;	0
   De a zsoldos Wernert - az iránt nincs mentség -	0
   Parancsolja, rögtön hogy előteremtsék.	0
      Csak midőn Jakab és a hercegek esdve	0
   Bizonyítják, hogy nincs, keresték keresve;	0
   Akkor valamicskét engedve johádzott,	0
   Rokonit jobb szemmel tekinteni látszott.	0
   Ezeket rangjokhoz rendeli hogy illőn	0
   Étellel-itallal meguralják kellőn,	0
   Lakják a kolostor egyik üres szárnyát,	0
   Tiszteletül őrök folyosóit járják;	0
      Jakabnak ajándék, s útra gyalog kólya -	0
   A népnek adassék háromnapi zsoldja,	0
   S fegyvereket, zászlót kapunál lerakván,	0
   Fegyveri közt nyisson útcát nekik István.	0
   Így ezek áldással kivonultak szépen:	0
   De félelem és-vés az urak szívében:	0
   Mint a kalickás vad, ide-oda járnak,	0
   Szökni lehetetlen, kegyelmet se várnak.	0
      Képzelhetni tehát, hogy' ütődtek által.	0
   Mikor a királytól, sebe gyógyultával,	0
   Izenet jött egy nap, hogy öröm-pohárra	0
   Rokonit ma-este szívesen elvárja.	0
   Oszlopos és szellős, írott palotának	0
   Kapuján testőrzők elibök nyitának,	0
   Belül is kétoldalt állnak vala sorral,	0
   Összevegyülvén sok füstfogta szoborral.	0
      Elül mene Károly, - arca nagyon sápadt,	0
   Látva körül e sok eleven kőlábat;	0
   Ismeri a termet: hiszen ott dőzsöltek	0
   Endrével, kit azon éjjel meg is öltek.	0
   De megéledt aztán róka merészsége:	0
   Magyar urak jöttek főhajtva elébe,	0
   Kik ott a királyra várnak vala többen,	0
   S rokonit uroknak fogadák legszebben.	0
      Lajos akará igy; - most maga belépe,	0
   Mosolyogva jött, de homloka' környéke	0
   - Mint nap ha alásüt fekete fellegnek -	0
   Látszott e mosolytól annál sötétebbnek.	0
   Lajos az asztalfőn, - oldalt s vele szemben	0
   A királyi vérség ült le szabott rendben;	0
   Hátrább e kicsinynél, s lentebb egy arasszal	0
   Magyar uraknak volt terítve nagy asztal:	0
      Ott Laczfi elől, s a püspök a zágrábi,	0
   Giléti, Bebek, Kont, Kanizsai, Bánfi,	0
   Szécsi, Druget s mások ülnek vala többen,	0
   Amint öregebbek rangban vagy időben.	0
   Nem tiszte a lantnak olyatén szolgálat,	0
   Hogy megénekeljen minden egyes tálat:	0
   Tudnivaló, hogy volt sok is ottan, jó is,	0
   Drága nemes bortól megeredt a szó is.	0
      Kelyh az urak előtt csak arany, ezüst áll,	0
   Hanem a királyé velencei kristály,	0
   Hátra nyujtván, abba masszai bort töltet,	0
   Rémséges a jókedv, mit arca eröltet.	0
   "Herceg uram!" - fordult szembe Durazzónak -	0
   "Állj mostan elébe hamar e szép szónak:	0
   Piroslik ez a bor, mint az öcsém vére:	0
   Így csapom a földhöz e nap örömére!"	0
      Elképed a vendég, magyar, olasz egyre,	0
   Haja Durazzónak mered és áll hegyre,	0
   Makog is, de torkán szava görcsbe fúlad;	0
   Mire Lajosból így tör ki az indúlat:	0
   "Gaz herceg! ez óra halálod órája.	0
   Te valál az első - emlékszel-e rája?	0
   Ki a pápa szivét Endre ellen birtad -	0
   Ím leveled róla: tagadd, ha nem irtad!	0
      Azután, hogy öcsénk - nem királyi székhez -	0
   Juta cinkosidtól gyalázatos véghez:	0
   Nem te valál aki, vádolva Johannát,	0
   Sietél, hogy bosszunk' ellene lovalnád?	0
   "Hűséget ajánlál írott leveledben,	0
   Míg azt, ki miénk volt végső rendeletben,	0
   Mária hercegnét elrabolád tőlünk:	0
   Azt hitted, ez a seb beheged, míg élünk?	0
      Majd nyomozást kezdél - farkas a juhok közt -	0
   Hogy előlünk eltégy minden tanut, eszközt,	0
   Mi által a bűnnek megleljük a szálát,	0
   Igazán büntessük jó Endre halálát.	0
   "S hogy bejövénk haddal: avagy Akvilánál	0
   Nem te valál, haddal ki elibünk állál?	0
   Ki, magad tettetvén ide-oda hűnek,	0
   Akarád gyümölcsét szedni ama bűnnek?	0
      Leszakad e gyümölcs, ma szakad le: érett..."	0
   Károly szemet égre fordíta fehéret,	0
   S bizonyítá esdő eskü-bizonysággal,	0
   Hogy iránta nem volt szíve hamissággal.	0
   Eleve hogy Endrét gyülölte a pápa;	0
   Vétett-e, hogy haddal béhivta jogába?	0
   Máriával, úgymond, bátran kele össze,	0
   Miután Lajosnak más lön eljegyezve;	0
      Színre Johannáért harcolnia kellett,	0
   De hadát szétküldé már Akvila mellett:	0
   "Bízom a Jézusban - vére nekem zálog,	0
   Hogy nálad kegyelmet, irgalmat találok."	0
   "Igen, eloszlattad Akvilánál serged"	0
   Veti Lajos vissza "miután szétvertek;	0
   S szaladtál, hogy üszköt szórj ellenem ujra,	0
   Hogy lángba borúljon lábam előtt Púlya.	0
      Közelébb, hogy tőrbe csalnak, megizented:	0
   Ki veté azt a tőrt? nem a te bérenced?...	0
   De veled én hosszan mit feleselgetek:	0
   Biráid előtt állsz: urak, itéljetek!"	0
   E szóra, legények lekapák az asztal	0
   Tetejét, amint volt terítve damaszttal:	0
   Fekete alatta marad a felsőnek	0
   Feszületet arra s egy kaponyát tőnek.	0
      Térdre az olasz húll, kiki széke mellett,	0
   Magyar uraknál is szűkül a lehellet,	0
   Csak néztek az egymás halavány arcára -	0
   De szavazni kellett, életre-halálra.	0
   Életre ki merne?... kezdé az utolsó:	0
   Jön feljebb és feljebb az az egy komor szó,	0
   Mint a haldoklónak elébb lábába áll,	0
   Ugy csúsz mindfeljebb a komor, hideg halál.	0
      Mikor a szavazás kerül utoljára	0
   Laczfi Apor István erdélyi vajdára,	0
   Felálla nyugodtan, erősen, mint szikla,	0
   Szava mérsékelt, de szemiben egy szikra:	0
   "Felséges uram" - mond - "a győző jogával	0
   Kénye szerint bánhat a király, foglyával:	0
   Hanem ez itélet a törvényben semmi,	0
   Bíró e dologban csak az önkény, nem mi.	0
      Lakomára jöttünk: minek e feszűlet?	0
   Magyar olasz ellen törvényt nem is űlhet;	0
   De, ha úgy akarja, teheti Felséged;	0
   Esedezünk mégis bocsánata végett."	0
   "Ugy-é, vajda uram?..." komoran Lajos szól -	0
   "Most értem a dolgot, értem nagyon is jól:	0
   Meghagyom, e cinkost rögtön kivezessed,	0
   S magadé ha kedves, fejét leüttessed!"	0
      Laczfi a zokszóval indúla előre,	0
   Vezeté Durazzót a király testőre,	0
   Megragadá Vesszős Fülöp az ajtónál -	0
   Most, a merész élet nem egyéb vértónál.	0
   Vajda jelentéssel mire visszatére,	0
   Meghallá, hogy már Kont a had fő vezére,^[2]	0
   Amiért kimondta "vakmerően a szót,	0
   S pártolta előbb is, bújtatta Durazzót."	0
      Lajos ezt megtiltá, hogy el ne temessék,	0
   Ablakon a kertbe oda alávessék,	0
   Hol temetetlen várt késő kegyelemre,	0
   Mint utcai koldus, öccse, szegény Endre.	0
   ^[1] Laczfi Dénes tette történeti episod. L. Szalaynál. (II. 199.) A.	0
   J.	0
   ^[2] Quod factum (István letevése) multis dicpliculit et ipsum	0
   Stephanum voivodam exacerbavit. Chron. Bud. A. J.	0
Tizenkettedik ének	0
      ,Ifjúságabeli több sok dolgairól	0
      Én mostan nem szólok semmit az többirül.'	0
      Ilosvai	0
   Meglakolt Durazzó, meg is érdemelte;	0
   De sötét s kietlen Lajos király lelke,	0
   Mintha most ocsúdnék buta, nehéz borbul,	0
   Oly érzés maradt fenn a bosszu-mámorbul.	0
      Küszködik Károlylyal, - sujt reá száz vádat:	0
   Hanem egy hang - egy hang mellette is támad;	0
   Nem tudja, ez érzést ki hogyan törölné:	0
   Ha feltámaszthatná?... ha újra megölné?...	0
   Igazolja tettét, okra okot halmoz:	0
   Egy fuvallat! összedől e kártyahalmaz,	0
   Hogy veséig borzad a hűs fuvalomtul;	0
   De újra, meg újra építi azontúl.	0
      Igy reggelig ágyban szemét le se' hunyta,	0
   Akkor fölkelt, hogy majd enyhíti a munka,	0
   S asztalához ült, hol (mi nála szokatlan)	0
   Nagy halom levél gyült össze felbontatlan.	0
   Figyelmét az ország vaskos irományi	0
   Közt magára vonta kettő, csak parányi,	0
   Fekete pecséttel van mindegyik zárva,	0
   Nem hagyná az ilyet senki utoljára.	0
      Lajosnak az elsőn a címer, a zsineg	0
   (Rajta vörös, arany és fekete szinek),	0
   Mely keresztül fogja, megmondá előre,	0
   Hogy szomorúság itt vár reá, mint vőre.	0
   Ugy is lőn: keserves szivből Károly irja,	0
   Hogy szerette lyányát elszerette sirja,	0
   És mivelhogy más nincs, nincs az ő Margitja	0
   A kötött szerződést a sors szétszakítja.	0
      Keserű mosollyal vont Lajos rá vállat.	0
   S fölmetszé a másik, a fekete szálat,	0
   De vajh-hogy elámult, amidőn olvasta	0
   Elébb is az alján: "Rozgonyi Piroska".	0
   Majd, hogy végig futott szeme a levélen.	0
   Az apáca sorsa megillette mélyen:	0
   Ez a vidor élet!... mikor elgondolta,	0
   Érte nemcsak Toldit - magát is okolta.	0
      Mikor ott meglátta először, a kútnál -	0
   Oh ember! ha mindent így, előre tudnál:	0
   Bizony a király sem játszott volna tűzzel,	0
   Főbenjáró kockát egy falusi szűzzel.	0
   Meghatá bár, amint Toldi pártját fogja,	0
   Toldi ellen most még jobban gyúlt haragja.	0
   S bár személyes hála szól Piroska mellett:	0
   E percben nem adna Miklósnak kegyelmet.	0
      "Igen! viadal volt, nem gyilkosság, tette:	0
   Én tudom, miért vítt: rákényszerítette,	0
   Trónomig üldözte, - már, akárhogy mossák:	0
   Egy sincs a világon, ha ez nem gyilkosság!	0
   "De legyen bajvívás, (mentsük kegyelemből,)	0
   S nem vad bosszuállás gyilkos szerelemből..."	0
   Lajos itt megdöbbent: felkele, járkála,	0
   S parancsolta lovát, a szokott sétára.	0
      Toldi György fiát künn látja meg véletlen,	0
   Odainté, s egy szót vete néki sebten:	0
   "Mondjad a bátyádnak: nincs már ellenemre,	0
   Ha jelenti magát nálam kegyelemre."	0
   Szólt, s tovább iramlék csettentve lovának.	0
   Anikó csak bámult: mondja? ő? bátyjának?...	0
   Hol van az? - Ő tudja? vagy a király tudja?	0
   Vagy csak füle csengett? képzeli? álmodja?	0
      Meggyőződött róla, hogy igaz, nem álom:	0
   "Vagy tudom - azt hiszi - vagy, hogy feltalálom	0
   Rejtekét Miklósnak: s ím maga felszólít	0
   Megvinni kegyelme első hírmondóit.	0
   "Kegyelmes szavait hogy' adom tudtára?	0
   Sietek anyjának megírni Budára -	0
   Nem! magam viszem meg, ha szerit találom,	0
   Úgy is ide Miklóst már hiába várom."	0
      S kezde hallgatózni, táboron mit hallhat?	0
   Tudakolni haza induló alkalmat,	0
   Ha menne valamely csapat, vagy követség,	0
   Hogy Bencével azt ők biztosan kövessék.	0
   Megtudá, hogy másnap, ebéd tájon reggel,	0
   Indul egy kíséret fogoly hercegekkel,	0
   Vizsegrádra vívén tisztességes rabnak;	0
   Szívesen mennek, hogy életben maradnak.	0
      Velök útra kelni engedelmet kére,	0
   Megadá Kont Miklós, a had fővezére,	0
   S Anikó, örömmel a sátrába menvén,	0
   Szól Bencének, ki ott hűsöl vala renyhén:	0
   "Láss, Bence, utána hamar a két lónak;	0
   Buda felé útra eredünk már holnap."	0
   - "Háj! be jó lesz: így majd haza jutunk télre."	0
   Kacag a leány s mond: "mit beszélsz te félre?	0
      Hiszen a tél elmúlt, tavasz fele járunk,	0
   Tudom, a gólya is hazajött már nálunk."	0
   - "Ugyan!... hisz' szinét se' láttam hónak, szánnak,	0
   A tele is kófic ennek a taljánnak!"	0
   Monda, és egyenkint tagjait fölszedte;	0
   Legelőn a két ló: menni kell érette,	0
   Oda, hol a tábor lovai legelnek,	0
   Locsogó zöld rétben, Lányi folyó mellett.	0
      Meglelte, kifogta a magokét könnyen,	0
   De megakadt szeme a lovak közt eggyen,	0
   Szólt is neki: "Pejkó!" - az fülelt a hangra:	0
   - "Nem hagyom a gazdám jószágát bitangra!"	0
   "Valaki ellopta... vagy, akárhogy' történt,	0
   Szent, hogy ez a Pejkó, s nem jött ide önként:	0
   Haza lopom én meg." S közelít vigyázva,	0
   Mint zabos tarisznyát, a süvegét rázva:	0
      "Pejkó! ne ne Pejkó!" Oly kezes az állat,	0
   Hagya néki csípőt, veregetni vállat,	0
   (Mert hányszor itatta, meg vakarta régen!)	0
   Fel is űlt, a kettőt fogva vezetéken.	0
   De mihelyt a szőrén ülepedve fenn lett,	0
   Nosza, futni Pejkó, fel a folyam mellett!	0
   Karját a vezeték-pányva majd kirántá,	0
   "Pejkó te, nem arra!" fékezve kiáltá.	0
      Leugrani nem mer, nyaka szegnék mindjárt;	0
   Csak röhögi a ló szegény Bence kínját,	0
   Neveti magában tátos ravasz ésszel,	0
   Hogy félve sörényét markolja két kézzel.	0
   Értek vala kunyhót, amely egy kúp nádhoz -	0
   Benne meg egy ember, hasonló baráthoz;	0
   Két lábon a Pejkó ott egyenest szökkent	0
   S leteremté Bencét földre, csak úgy nyekkent.	0
      "Mi dolog ez, Pejkó? ilyet sose' szoktál:	0
   El akartak lopni? és te tolvajt fogtál?"	0
   Dörgi erős hangon a barát, - s hogy lássa:	0
   Képpel az ott fekvőt gördíti rugása.	0
   Bence tápászkodva nagyot ühmget erre,	0
   Dűlyeszti szemét az idegen emberre:	0
   "Megleltem a gazdám paripáját, hangját"	0
   - Mormog cihelődve - "de maga hol van hát?"	0
      "Bence, az én volnék; hanem aztán hallgass!	0
   Mert lesz ugatás, hogy kert alatt a farkas;	0
   Ki vagyok, mi vagyok, azt senki ne tudja.	0
   Csak te, ha már itt vagy, meg ez a rőt csuklya.	0
   "De te, te hol jársz itt?" - Bence fölös szóval	0
   Elkezdi, miért jött, hogy' jött Anikóval:	0
   - "Ne zavard egymásba, kit elül, kit hátul!	0
   Hívd ide, ha itt van: megtudom magátul."	0
      Bence nem is lőn rest ravaszul tudatni:	0
   Igért Anikónak "valamit" mutatni	0
   Lenn a folyó partján, hogy a lelke nevet -	0
   No csak űljön lóra (hazavitte menet).	0
   Anikót az ujság hidege is lelte,	0
   Eszébe is jut egy - az ifju levente,	0
   Ki megszabadítá minap a veszélyből,	0
   Kit azóta sem tud kiverni eszéből.	0
      Hátha csak azzal függ valamikép össze!...	0
   Felpattana gyorsan: "Bence, tehát jöszte!"	0
   S mire az esthajnal nekisápadt volna,	0
   Rá is akadának a hegyes kunyhóra.	0
   "Hm!" csóválta fejét Toldi az ajtónál:	0
   "Lánchordta leánya, helyre-legény volnál!	0
   De ne bámulj hát rám, jer, ölelj meg szépen -	0
   Vagy letegyem ezt a mondvacsinált képem?"	0
      Hogy levevé a szőrt, mely rőt vala, borzas:	0
   Pattant Anikó rá, mint mágnesre a vas,	0
   Kulcsolta nyakára kezeit keresztbe,	0
   Édes bátya-urát csók-árba feresztve.	0
   Aztán vége se lett, hossza se' a szónak,	0
   Toldi merész útján bámúl Anikónak,	0
   Hogy harcba is indult, most hallja csudára -	0
   Hanem épen megjött kobzos a tanyára.	0
      Ráismert Anikó, el is pirult mélyen;	0
   "Nem idegen" - Miklós biztatja, ne féljen,	0
   Neki hű bajtársa, olyan hű, hogy ritka:	0
   Közös a kettőjük minden java, titka.	0
   Feddő szemet a lyány vete az ifjúra:	0
   "Nem, nem! az a titok nincsen elárulva,	0
   Ugy-e lovag?" - Toldi "mi az? mi az?" kérdi,	0
   "Uccsegen, e kettő egymás dolgát érti!"	0
      Kobzos Anikótul engedelmet nyervén,	0
   Az odatapadt szó megeredt a nyelvén:	0
   Toldinak elmondá a húga kalandját, -	0
   Azzal félrevonult, igazítni lantját.	0
   Arra határozták: Anikó ott háljon,	0
   Bence meg a kobzos más tanyát csináljon,	0
   Toldi Anikóval tartsa meg a régit, -	0
   Hol nem hamar érnék a beszédnek végit,	0
      De kivül megjajdul Szeredai kobza,	0
   Epedő szerelmét a hang ide hozza,	0
   Hogy magát is Toldit meghatá a nóta:	0
   "Nem fájt így ez a seb - nem tudom mióta!"	0
   Ezek így tanyáztak. - A sereg azonban	0
   Tesped Averszánál henye unalomban,	0
   Sok témonda beszéd, sok szófia támad;	0
   Rosz jelek és hírek adván neki lábat.	0
      Elosztani sergét falu-, városszerte,	0
   Sűrü halálhirtől a király nem merte,	0
   Csak tartja rakáson, tábori életben,	0
   Ott a kolostornál, messze kerűletben.	0
   Hallja sötét hírét a nép e halálnak,	0
   Minden egyéb kórban "feketét" találnak;	0
   S kinek eddig nem volt hazamenő vágya,	0
   Rögtön eszébe jut az otthoni ágya:	0
      Halni ha már meg kell, ott akar ő halni,	0
   Pedig a halált csak meg szeretné csalni,	0
   Nem hiszi, hogy e rém mindenhova kerget	0
   Akar egyes embert, akar egész serget.	0
   Most a hegy is, amely fekszik alant, délre,	0
   Rettenetes hajnalt derit minden éjre,	0
   Vérláng-sugarakban szökőkutat játszik,	0
   Négy mérföldnyire az - táboron is látszik.	0
      Megbőszül az állat, meg az ember ettől,	0
   Hullámzik a föld is alanti tüzektől,	0
   Repedez itt és ott, s rotyogással égő	0
   Gyomrából pokoli bűzt lehel a kénkő.	0
   Rengés az öreg föld tetemeit rázza,	0
   Hamari közökben meg-megújul láza,	0
   Nem biztos a láb, hogy rajta egyet lépjen,	0
   Mint mikor a gyermek "hajlókázik" jégen.	0
      Udvara kél napnak, szivárványa holdnak,	0
   Veszedelmes párák, csunya felhők lógnak;	0
   Senki a táborban lefeküdni nem mer,	0
   Éji tüzek mellett agg - s bomlik az ember.	0
   "Hajrá! ma vigadjunk, ma legyen egy jó nap:	0
   Ki tudja, ha élünk s vigadunk-e holnap!	0
   Itt a világ vége: nosza, vegyük hasznát	0
   Mielőtt ránk omlik, vagy cserél új gazdát!"	0
      S foly széltire immár lakozás éjente,	0
   Bomladoz a tábor régi szoros rende,	0
   A vezér büntet, de foganatja kétes,	0
   Mikor ily nagy vádlott: "Mindenki", a vétkes.	0
   Elmult három napja, ma negyedik este,	0
   Hogy kidobva fekszik a Durazzó teste:	0
   De király szemére még nem szállt le álom,	0
   Csupa vívódásban telt éjjele három.	0
      Ma korán elnyomta nagy tompa levertség,	0
   Kezdé is az álom újítani testét,	0
   De nem üdül könnyen az elkínzott elme,	0
   Kínjait álarcban hozza ismételve.	0
   Lajos előálmot valamicskét alván,	0
   Kép álla eléje, dísztelen és halvány,	0
   - Milyennek utolszor látta vala Károlyt -	0
   Nyaka mély sebjéből ontva piros sávolyt;	0
      És szóla, sohajtván nehezet és hosszút:	0
   "Király! a halálban sem szünik-e bosszúd?	0
   Mire tartod még azt a nyomorult testet?	0
   Útra szegény lelkét miért nem ereszted?	0
   "Johanna boszúját; most te be nem végzed:	0
   Négy férjnek szánta őt az isteni végzet,	0
   (Mert igaz a jóslat), ezek: A. L. I. O.	0
   András (azaz Endre), Lajos, Iakab, Otto.^[1]	0
      Durazzó lesz az is, rokonom közeli,	0
   Testvérem fia, vőm, s nevemet viseli,	0
   Ki elfogja Ottót véres, erős harcon,	0
   S kitől büntetését elveszi az asszony."	0
   Igy szólt, - de Lajosnak, hogy veje miatt a	0
   Lyánya baja meggyűl, Károly elhallgatta:	0
   Hogy Mária ellen koronáért lázad.	0
   S vére bemocskolja a királyi házat.	0
      Felriadt Lajos, de a kép nem enyészett,	0
   Ímette is rá még jó darabig nézett,	0
   Felugrik az ágyból, nincs több nyugovása,	0
   Ablakhoz először mene, hogy ne lássa;	0
   Majd, a sereg elszórt tüzei láttára,	0
   Nyakbavetőt, olcsót, teríte magára,	0
   Lehaladt a lépcsőn, ki is a mezőre,	0
   Közrendű vitéznek nézte saját őre:	0
      Ottan egyik tűztől a másikhoz átcsap	0
   Árnyékban, hol az éj összebuvik s bátrabb.	0
   Itallal is olykor, tegezve, kinálják,	0
   Senki nem ösmervén magyarok királyát.	0
   Több helyt csak ivásba' mennek elő, dalba',	0
   Rúgják is a port, - meg a "feketét" falba;	0
   Másutt komolyabb már, hevesebb is a szó,	0
   Belékerül a had, a király, Durazzó;	0
      Nem, mintha valaki védné az utóbbít,	0
   Hanem a boros nyelv gáncsol, okol, tódít;	0
   De kivált a Laczfi, az erdelyi részen	0
   Hangzik a szabad száj zúgása merészen.	0
   Lajos ott egy tűznél álla tovább, mert e	0
   Zúgolódók közt a kobzost megismerte,	0
   "Ez is, a hálátlan!" - gondolta, és várá,	0
   Ha vajon ennek is lesz panasza már rá.	0
      De a kobzos nem szólt, csak csendesen űle;	0
   Annál teletorkúbb vita foly körűle:	0
   Laczfira mit tudhat a király, mi vétket,	0
   Hogy levevé róla a fővezérséget?	0
   "Megalázta király (mond az egyik) hősét,	0
   Hogy övé maradjon az egész dicsőség."	0
   - "De biz' ezért bosszús, (másik ezen múlat)	0
   Haddal neki mért nem foga el egy nyúlat."	0
      - "Kár is a vezérnek lenni olyan hűnek,	0
   Hol az érdem fordul vissza reá bűnnek - "	0
   Riad egy s elmondja a "királyfogókat". -	0
   Lajos ma először hall ilyen zokszókat.	0
   "Vártuk, a magyarnak most jön fel a napja:	0
   Hát csak olasz ez is, mint épen az apja!"	0
   S felkerül az eset, a Feliciáné,	0
   S a lófarkon hurcolt ártatlan leányé.	0
      Kobzos is rápendít egy szomorú dalra:	0
   "Királyasszony kertje kivirult hajnalra -"	0
   Ide írom, ámbár régi, kopott nóta,	0
   Tudja fiatal, vén, húsz esztendő óta.	0
   Zács Klára nótája	0
   Királyasszony kertje	0
   Kivirult hajnalra;	0
   Fehér rózsa, piros rózsa...	0
   Szőke leány, barna.	0
   "Királyasszony, néném!	0
   Az egekre kérném:	0
   Azt a rózsát, piros rózsát	0
   Hajh, beh szeretném én!	0
   "Beteg vagyok érte,	0
   Szívdobogást érzek:	0
   Ha meghalok, egy virágnak	0
   A halottja lészek!"	0
   "Jaj, öcsém, Kázmér!	0
   Azt nem adom százér' -	0
   Menj! haragszom... nem szégyelled?...	0
   Félek, bizony gyász ér.	0
   "Sietős az útam	0
   Reggeli templomra;	0
   Ha beteg vagy, hát fekügy' le	0
   Bársony pamlagomra."	0
   Megyen a királyné,	0
   Megyen a templomba,	0
   Szép virágok, deli szűzek	0
   Mind követik nyomba.	0
   Könyörögne, - nem tud,	0
   Nem tud imádkozni:	0
   Olvasóját honn feledé:	0
   Ki megyen elhozni?	0
   "Eredj, fiam, Klára!	0
   Hamar, édes lyányom!	0
   Megtalálod a térdeplőn,	0
   Ha nem a diványon."	0
   Keresi a Klára,	0
   Még sem akad rája:	0
   Királyasszony a templomban	0
   Oly nehezen várja.	0
   Keresi a Klára,	0
   Teljes egy órája:	0
   Királyasszony a templomban	0
   De hiába várja!	0
   Vissza se megy többé	0
   Deli szűzek közé:	0
   Inkább menne temetőbe,	0
   A halottak közzé.	0
   Inkább temetőbe,	0
   A fekete földbe,	0
   Mint ama nagy palotába,	0
   Ősz atyja elébe!	0
   "Haj, lányom, lányom!	0
   Mi bajodat látom?	0
   Jöszte, borulj az ölemre,	0
   Mondd el, édes lyányom."	0
   "Jaj, atyám! nem, nem...	0
   Jaj, hova kell lennem!...	0
   Hadd ölelem lábad porát -	0
   Taposs agyon engem!"	0
   Harangoznak délre,	0
   Udvari ebédre:	0
   Akkor mene Felicián	0
   A király elébe:	0
   A király elébe,	0
   De nem az ebédre:	0
   Rettenetes bosszuálló	0
   Kardja volt kezébe'.	0
   "Életed a lyányért,	0
   Erzsébet királyné!"	0
   Jó szerencse, hogy megváltja	0
   Gyönge négy ujjáért.	0
   "Gyermekemért, gyermek!	0
   Lajos, Endre halj meg!"	0
   Jó szerencse, hogy Gyulafi	0
   Rohan a fegyvernek.	0
   "Hamar a gazembert...	0
   Fiaim... Cselényi!..."	0
   Ott levágák Feliciánt	0
   A király cselédi. -	0
   "Véres az ujjad,	0
   Nem vérzik hiába:	0
   Mit kivánsz most, királyi nőm!	0
   Fájdalom díjába?"	0
   "Mutató ujjamért	0
   Szép hajadon lányát;	0
   Nagy ujjamér' legény fia	0
   Borzasztó halálát:	0
   "A más kettőér'	0
   Veje, lánya végét:	0
   Piros vérem hullásáér'	0
   Minden nemzetségét! -"	0
   Rossz időket élünk,	0
   Rossz csillagok járnak,	0
   Isten ója nagy csapástul	0
   Mi magyar hazánkat.	0
   "Rossz időket élünk, rossz csillagok járnak -"	0
   Harsog bele hangja valamennyi szájnak,	0
   Azután: "Megvirrad... kezdik ama régit;	0
   De Lajos ennek már nem várja be végit;	0
      Hazatér bosszúsan, adja ki parancsba:	0
   Hogy térdig a kobzost verjék neki vasba,	0
   Régi baráttömlöc fenekére vessék, -	0
   Úgy sérti ez anyján megujúlt kisebbség.	0
   Reggel imádkozni mene harangszóra	0
   Oda, hol misét mond saját gyóntatója,	0
   Minorita János, kicsi kápolnában,	0
   S buzgón neki meggyónt, sekrestye zugában:	0
      "Rettenetes álom bűnt vallani késztet:	0
   Gyanakodás, bosszú, netalán fertőztet,	0
   Tán lelkem a vértől sem egészen tiszta,	0
   Melynek csöppjeit a föld odalenn issza."	0
   De leirnom, mit gyónt, nem volna erányos.	0
   Megbocsátá bűnét - ha mi bűn volt - János,	0
   Sebeit megmosta, beköté balzsammal:	0
   Ama fogyhatatlan égi irgalommal.	0
      Könnyebbedve Lajos tért haza, s nyugodtan;	0
   Követ, és az a hír fogadá már ottan,	0
   Hogy Durazzó herceg özvegye, Mária,	0
   Bebocsátást kér, s a tábor előtt várja.	0
   Megrezzent, de hamar össze magát szedte,	0
   S izené, hogy jöjjön; külde is érette	0
   Nagy főembereket, püspököt és Kontot	0
   És kit az udvarnál szeme megpillantott.	0
      S jöve már sok hintón, jöve a tornácban	0
   Hosszu sor asszonnyal, földönuszó gyászban;	0
   Sűrű fátyol alól kiragyog gyémántja,	0
   Jobban az, mi nemcsak a szemeket bántja.	0
   Mintha nem is kérni - hódítani jönne:	0
   Járása, megállta, szeme hulló gyöngye,	0
   A fájdalom, a bú, a harag is nála	0
   Mind hatalom, melytől növekedik bája.	0
      Tudja, mi történt, de mintha fogoly volna	0
   Kéri megölt férjét, mintegy számot róla,	0
   Kéri szabadságát, s teszi, hogy vár, remél:	0
   "Mária!" mond Lajos - "hiszen férjed nem él".	0
   Szédülve hanyatlék asszonyi ölébe;	0
   Majd dühösen ugrott Lajosnak elébe,	0
   Nevezé tigrisnek s minden fenevadnak,	0
   Átkaitól még az egek is borzadnak,	0
      Most nagy zokogással könnyre fakad ismét.	0
   Kéri legalább a férje halott testét;	0
   Mostani fájdalom és régi szerelem	0
   Hangján veti szemre: "mért tetted ezt velem?"	0
   "Mért tetted ezt velem?"... Lajos is így váltja:	0
   "Mária, küldd kissé asszonyidat hátra.	0
   Hűséged igaznak, bizonyosnak véltem..."	0
   - "Szabadságot adál: én csak avval éltem."	0
      - "Mária, Mária ezt mondani, nékem.	0
   Gyermekre valál te? te valál féltékeny?	0
   Te riadtál vissza egy puszta kalandtól?	0
   Kit meg is üzentem Lökös Bertalantól.	0
   "Ne tagadd, hogy tudtad, - követem meghozta	0
   Micsoda játék volt az a merész kocka,	0
   Minőt fejedelmek gyakor ízben vetnek,	0
   Vele az országnak ha mit elérhetnek.	0
      Azután?... a frígy is visszára bomolhat,	0
   Vagy a lány sem tetszik... vagy elébb meghalhat.	0
   Mint ez esetben is hamar értünk ollyast:	0
   Kell hogy bizonyítsam? itt a levél, olvasd."	0
   Szólt, császár levelét feltartva elébe.	0
   Lobbot vete rögtön Mária bús képe;	0
   Lajos pedig ismét: "Oh, mire juttattál!	0
   Egy nyarat, egy őszt csak!... de te nem várhattál.	0
      Most az a csábító lőn örökös gátunk,	0
   Boldogságom előtt sebes örvény tátong:	0
   Mindent a boldogság töröl - az egy vért nem!"...	0
   Fátyolt emel a nő, s azt leheli: "mért nem?"	0
   Tántorodást érze Lajos e kis szóra,	0
   A szép, közel arca, szembe mosolygóra,	0
   Tán csókra is ajka látszik vala késznek:	0
   De kivillan fénye, homlokán, az észnek,	0
      Vissza parancsolja ifju tüzes vérét,	0
   Megösmeri a nőt... Johanna testvérét:	0
   "Ne felejtsd, hogy férjed tetemiért esdel:	0
   Ott fekszik a kertben: Mária, temesd el!"	0
   Így utalá vissza egykori szentképét.	0
   Azt hitte, szivéből kidobá most végkép:	0
   De boldogan is majd visszaver az rája:	0
   Mária lesz első születendő lyánya.	0
      Megadatá oztán férjét Máriának,	0
   Teve tisztességet, mint királyfiának,	0
   Zászlós hadi pompa Nápolyig kisérte,	0
   Táborán misét is szolgáltata érte. -	0
   Ettőlfogva nyugodt, fejedelmi kézzel	0
   Fogja meg a gyeplőt, s egy percre se' vész el.	0
   Hogy az új országot jó rendibe' hagyja,	0
   Hogy hazatérhessen seregének nagyja.	0
      Örült is e hírnek hada-szerte minden,	0
   A zúgolódásnak ina-szakadt menten,	0
   Már a haláltól sem remeg úgy, remélve,	0
   Hogy ő lesz az egyik, ki haza jut élve.	0
   Kedvét a magyarnak már az is éleszti,	0
   Hogy Lajos fejenkint tudakolni kezdi:	0
   Ki, mi jeles dolgot vitt véghez a hadban:	0
   Nagy könyvbe hogy írja, kilenc deák ott van.	0
      Nem marad el érdem, akárki fiáé,	0
   De tetézi mindet az Apor Istváné,	0
   Kire Lajos nem hall egyebet a jónál,	0
   S gondolja: "te ehhez háladatlan volnál?"	0
   Vonata fel sátort messzelátó dombra	0
   Szépet, nagyot oztán, - mit akar, nem mondta,	0
   Csak, hogy egész hada másnap ebéd tájon	0
   Körül a domb mellett négyszögbe felálljon.	0
      De mi meg amellett Toldit se' felejtsük,	0
   Süveges kunyhóját még ma útba ejtsük:	0
   Mi dolog, tábornál hogy nem látja senki?	0
   Kegyelemre magát hogy még se' jelenti?	0
   Igaz, hogy Anikó első örömében	0
   Feledé, sok szó közt, amit akart épen:	0
   De másnap-olyankor csakugyan megmondta;	0
   Mire Toldi vállát keserűen vonta:	0
      "Jól tudom, ő király, én pedig egy féreg:	0
   De kérni kegyelmet tőle sosem kérek."	0
   Beszélhet Anikó! nincs több szava rája,	0
   Csak az álla duzzad, s alul a tokája.	0
   Mikor aztán Bence hazajött rossz hírrel,	0
   Hogy láncon a kobzos, beszélt is az őrrel:	0
   Toldi meg is rettent, dühös is lett szörnyen;	0
   Elszánta magát, hogy szabadítni menjen.	0
      S táboron át, éjjel, magokat kivágva,	0
   Bujdossank ismét a messze világba, -	0
   Anikó Bencével úgy is haza térve,	0
   Hírt vihet anyjának, látta fiát, élve.	0
   De húga örökké - ne tegye azt - kéri:	0
   Kettejök' ily merszen ki tudja mi éri!	0
   Hátha kegyelméből részt vehet a pajtás?	0
   Ő érte az anyja meghal, azért meg - más!	0
      Toldi nem állt még rá, de pörölt már szóban,	0
   S vala is, úgy tetszett, nagy gondolkozóban	0
   Mikor, úgy estenden, jöve kunyhójához	0
   A király lovásza, Besenyei János.	0
   "Toldi vitéz! vesd le szőrcsuha-foszlányod -"	0
   Szólt köszönés nélkül - "ezt küldi királyod,	0
   S hagyja neked: holnap légy ott jelen ebben,	0
   Hol serege gyűl majd, négyszög-kerületben."	0
      De amíg ezt mondá, azalatt szolgája	0
   Leszedte lováról; ami vala nála:	0
   Új sisakot, páncélt, ragyogóat, ékest,	0
   S egész lovag-öltőt mást is, ahozképest.	0
   Toldinak ez mostan úgy jöve, mint álom,	0
   Nevetett és így szólt: "nosza, felpróbálom!"	0
   Bevivé s magára szedte a kunyhóban,	0
   Hanem egy nincsen: kard; tudja miért: "jól van!"	0
      Hétrét a nyakába veti karikását,	0
   Köti rá, mint kardot, busa fegyvertársát	0
   Fejjel alá csüngvén, - s azt mondja, kilépve:	0
   "Elmegyek, így állok a király elébe."	0
   S bizony, fura ésszel meg is tette volna,	0
   - Ma legalább nem hajt semmi okos szóra:	0
   De mikor a hadhoz közeledett másnap,	0
   Nem mert nekimenni egy nagy kacagásnak,	0
      Hanem ostort, bunkót leszed a kápára,	0
   Odavegyült oztán s hallgata, szót várva:	0
   Körbe fogák mindjár' testőrző baráti:	0
   Csupa kérdés: "hogy vagy?" és felelet: "hát ti?"	0
   "Tudtuk mi, ki vagy te, régen megösmertünk:	0
   De király mérges volt, szólani nem mertünk -	0
   Folytak volna tovább efféle beszédek;	0
   De más fele fordul arc, figyelem, érdek:	0
      Ropogó éljen-ből közeledék útca,	0
   Mint mikor égzengés nagy szekerét húzza.	0
   Királynak, ahol jő, hirdeti az útját,	0
   Előtte a hirnök emel országbotját:	0
   Vele urak jőnek: papok, a vezérség,	0
   Hátul a ma épen fenszolgáló őrség;	0
   Csak Laczfi, a vajda, nincs ott az urakkal,	0
   Csapata élén vár, behamvadt haraggal.	0
      Most a király felment, magas trónra űle,	0
   Mind állva maradtak az urak körűle,	0
   Kürtszóval a hirnök sátor előtt jelt ád	0
   S hangosan kiáltja Laczfi-Apor vajdát.	0
   Jöve az, s vontatva sátor alá lépe,	0
   De király a trónrul leszálla elébe,	0
   Fogadá hős fiát, elején sátornak,	0
   Atyja-koronázó híres nagy Apornak.	0
      István, tüzes arccal, megindula mélyen,	0
   De körül, bent és künt, ráharsog az éljen;	0
   Mikor elhallgat, szólt meleg bizalommal	0
   A király, úgy bánván vele, mint rokonnal:	0
   "Bátya! heves voltam, most kezedet kérem:	0
   Te légy ezután is - s ne különb vezérem;	0
   Vagy királyul hagylak, ha maradsz, képemben,	0
   Hogy ez új országot vegyed és tartsd rendben.	0
      Tudom a hűséged, de meg is hálálom;	0
   Egyelőre, amíg jobb szerét találom,	0
   Tiéd legyen otthon - ha levelet osztok -	0
   Két szép uradalom: Csáktornya és Osztrog."	0
   Laczfi fejét hajtva hódola fél térden;	0
   Kötelesség volt csak, azt mondja, nem érdem;	0
   Köszöni új tisztét, a helytartóságot:	0
   De nagyon áhitja szép Erdelyországot.	0
      "No tehát az öcséd maradjon, az Endre,	0
   Hogy ezáltal is dísz háruljon nevedre -"	0
   Szólt, s elereszté az örvendő urakhoz,	0
   Maga Kont, jobb karján, vezeté azokhoz.	0
   Kürtszóra hogy ismét várakozás leve,	0
   Hangzott s visszahangzott Toldi Miklós neve.	0
   Vissza ezer szájból (tizedét se' mondva),	0
   S hogy elibe térdelt, a király ezt mondta:	0
      "Vétkeztél, fiú, de lakolál is hétszer,	0
   Uradat veszélyből kisegítéd kétszer:	0
   Most ez övet, kardot, jer! az oldaladra, -	0
   Többször el ne veszítsd, úgy vigyázz magadra!"	0
   S drága övet, kardot neki általnyújta,	0
   Ami azt jelenté, hogy már lovag újra,	0
   Illeti, mint régen, udvari tisztesség;	0
   Testőrzőinek int, hogy helyre vezessék. -	0
      Azután szemlélni a seregét fogta,	0
   Csapatonkint, főnkint, ahogy másszor szokta;	0
   Jó-délig e munka a királyt megtartá;	0
   Hazamenet Toldit újra megpillantá.	0
   Intett neki fejjel, hogy haza kövesse,	0
   Toldi örült, mert már szerit-módját leste,	0
   Hogy' jutna királlyal valamiképp szembe,	0
   Őérte ha venné kobzost kegyelembe.	0
      Odabenn hát mindjár' könyörge alásson:	0
   Egy hű társa van itt, hallja, nehéz láncon,	0
   Kivel együtt történt minden bujdosása, -	0
   Ő felsége hogy a bűnét megbocsássa.'	0
   "Igaz!" a király mond - "azt szinte feledtem:	0
   Hozasd ide tüstént, s jöjjetek be ketten."	0
   Toldi meg is tére hamar a kobzossal:	0
   "Ki vagy te, gaz ember? fizetsz jóért rosszal?"	0
      "Nem a bosszu vitt rá, csak ez a mesterség:	0
   Orditanom kelle farkasok közt, Felség!	0
   Bár nekem e dalban van szomorú részem...	0
   Hagyján!... életem' itt lábaihoz tészem."	0
   Kobzos a királynak ada ilyen választ,	0
   Hogy kegyelmet nyerjen, sose' hitte már azt.	0
   De Lajost ingerlé ez a fásult mentség:	0
   Nagy bűn lehet itt, vagy nagy szerencsétlenség!	0
      Szóla tehát hozzá újra szelidebben:	0
   "Ki vagy, ifjú? mondd el rövid feleletben,	0
   Bujdosol egy bűnért, nekem azt vallottad:	0
   Mi az? add elő most, ha élted id'adtad."	0
   Bizalommal kobzos emelé királyra	0
   Szép nagy kék szemeit, könny pereg arcára.	0
   S hajtva le, a földig, összecsukó térdét,	0
   Onnan alázattal így kezdi beszédét:	0
      "Barkócz volt az atyám Felmagyarországon,	0
   Barkóc faluban, hol megnyíla világom;	0
   Zácsnak egyik húgát birta feleségül,	0
   Ezért hala szörnyet - hanem ezt majd végül.	0
   "Záccsal együtt atyám, míg Zács vele tartott,	0
   Mátyus uram mellett forgat vala kardot;	0
   Egy Kolos ellenben, ura szomszéd várnak,	0
   Vala híve Károly néhai királynak.	0
      Harcban a két kastély állt vala hát mindig.	0
   De, hogy atyám megtért - Zácscsal tudniillik	0
   Kolos a házunkat bántani nem merte,	0
   Régi bosszúságát odahaza nyelte.	0
   "Egy este Kolosnak az egész várnépe	0
   Tör elé, sok pórral, hídunknak elébe,	0
   Felvonatá jókor az atyám, és kérdi:	0
   Nyilt harccal a békét hogy mi okon sérti?	0
      »Akibe' Zács-vér nincs, az örüljön, éljen:	0
   De kibe' egy csöpp van, folyjon el kardélen! -	0
   Kiált Kolos, írást mutogatva messze,	0
   Hogy király nevében atyám beeressze.	0
   "Vete egy pillantást még szép hitvesére	0
   Az atyám, és ránk is hét fiutestvérre,	0
   Kik közt a legidősb is csak alig serdül,	0
   Hogy minekünk veszni kellene fegyvertül.	0
      »Nem!« (annyit se' tud, mint ma született gyermek)	0
   Fegyvert szegez, úgymond, ellene fegyvernek;	0
   Kürtölteti össze hajduit, cselédjét,	0
   A kaput, a kastélyt hogy halálig védjék.	0
   "Maga elül, öccse, hat kis fia talpon,	0
   S véres viadalra száll a veres alkony:	0
   Engem anyám ölbe szorongata sírva,	0
   Kis kezem a kardot mert még fel se' birta.	0
      Künt iszonyú sívás, kardrecsegés hallik;	0
   Olykor egy-egy tűzfény hozzánk benyilallik;	0
   Egyszer atyám öccse berohan, hogy: "Vége!"	0
   Hívja anyám', fusson, engem kap ölébe.	0
   "Futott is anyám, de visszafutott, arra;	0
   Hol urát meglelte s hat szép fiát, halva.	0
   Mi pedig a kerten, nem látva, nem űzve	0
   Szaladánk! - emlékszem a szép piros tűzre.	0
      Ez régi bünöm; - csak kegyelemért esdem:	0
   Büntesse Kolost a bosszuálló Isten!	0
   Birtokom elvette, családfám kivágta:	0
   Fogja meg a Barkócz név örökös átka!"	0
   Sohajtva király szól: "most is ez a régi!...	0
   Állj fel!" (de tovább nem magyarázta néki)	0
   "Birtokod' elvette - nem Kolos: a törvény,	0
   De kegyelmet adok, vétked letörölvén.	0
      Birtokodat már más, jó hiszemű, birja,	0
   Ki nevét faludról levelemmel irja:	0
   De ne félj! csak hűnek lássalak irántam...	0
   Melfi nevet, s címert már is neked szántam."	0
   "Nevet és jószágot majd adok én, Felség!"	0
   Beleszóla Miklós, - "csak neki úgy tessék,	0
   S Felséged is adja kegyes irományát,	0
   Hogy fiuvá tészi Toldi György leányát."	0
      "Micsoda?" mond Lajos: "kit fiusíttatnál?	0
   Hisz' van fia Györgynek, láttam is e hadnál."	0
   "Lyány az, Felséges úr! lyány a kőszülette,	0
   S hirem-tudtom nélkül ezt meg is szerette!"	0
   "No ha lyány, derék lyány, méltó fiuságra:	0
   Megadom." - Bízá is levelét deákra,	0
   S eleresztvén kobzost, visszafogá Toldit:	0
   "Ne csak! ez a levél tefelőled szól itt."	0
      Átalveszi Miklós, nem valami bízvást,	0
   Hogy: ,tud ő olvasni, de csak öreg írást'.	0
   "Olvasd neki, deák!" - Toldi oda görnyedt,	0
   Ejte is rá egy-két borsószemü könnyet.	0
   Mikor a legvégső soraihoz ére:	0
   "Mi az?" - kérdé Lajos - "azt nem vettem észre -"	0
   S kivevé az írást a deák kezébül,	0
   Kétszer is a négy sort elolvasta végül.	0
      "Itt, ahol a szívek..." gondolkozott rajta;	0
   Majd böki meg ujjal, mosolyog rá ajka;	0
   Látszott, hogy ez ujság neki ujság nagyon:	0
   Elereszté Miklóst, hogy maga maradjon.	0
   Kimenet azonban szólt még a deáknak:	0
   "Írjatok az érsek-, Telegdi Csanádnak:	0
   Hirdessen országúl királyi kegyelmet,	0
   Valakik bűnhödtek Felicián mellett;	0
      Hogy ne legyen többé, mire haza érek,	0
   Emiatt elzüllve sehol is egy lélek;	0
   Törvényt is az ország olyat javasoljon,	0
   Hogy apáért többé gyermek ne lakoljon."	0
   Toldit Anikó már s Bence kivül várta	0
   S meghívta magához; jó nagy az ő sátra,	0
   Lakjanak ott együtt; - kap ezen a kobzos:	0
   "Hahó, öcsém! más is szól még e dologhoz:	0
      Van anyám nekem s a lyánynak öreganyja:	0
   Idegen vagy köztünk, míg ő nem javallja -"	0
   Mond Toldi; - az ifju laposat pillantott,	0
   S külön egy sátorban pengeti a lantot.	0
   Már úgy se' soká: mert foly a nagy készűlet.	0
   De szárnyon egy tábor haza nem repűlhet:	0
   A király, lám mondom, szedi,válogatja,	0
   Mely részét vigye el, ott melyiket hagyja.	0
      Várakban is űl sok széllyel az országon,	0
   Váltani azt fel kell ki nemes, jobb-ágon,	0
   Rakni be zsoldost, vagy maga katonáját,	0
   Ha nemes önkint nem szolgálja királyát.	0
   Teszi tehát hírré Laczfi a táborban:	0
   Ki akar hűségből maradni Nápolyban?	0
   S csuda ez! nincs több szó fekete halálról,	0
   Csak a magyar névről, s a derék királyról.	0
      "Egy halállal" mondák "tartozunk mindnyájan:	0
   Akar itt talál meg, akar otthon várjam!"	0
   Fele is, vagy több, a Laczfi-Apor hadnak	0
   - A zúgolódók - most versengve maradnak.	0
   Kit Lajos is hallván, örvende felettébb,	0
   Hogy szereti ujra, mint másszor, ez a nép;	0
   De nem fogadá el maradását annak,	0
   Kinek otthon nője, gyermekei vannak.	0
      Mikor ez mind megvolt, indítá a tábort,	0
   Megtaposá egyszer hadaival Nápolyt,	0
   Onnan ereszkedvést Róma felé hajta,	0
   Nápolyban az Endrét; Endre helyett, hagyta.	0
   Hát, mikor odaért Róma közelébe;	0
   Két mérföldnyire már jönnek ki elébe:	0
   A tribún, ki ismét jutott hatalomra,^[2]	0
   A Tanács, özön nép, s fogadák hódolva.	0
      Odabenn harangok, evvivá-k zúgának,	0
   Nevezzék őt Nagynak és "Róma urának",	0
   Szállásra vivék egy pompás palotába,	0
   Kit úgy is üresen hagyott volt a pápa.	0
   Gyászhirt legelébb ott hoza egy követje,	0
   Anyja Budáról azt, Erzsébet küldötte:	0
   Hogy csecsemő Károly nincs már a világon,	0
   Temetését várja régi Vizsegrádon.	0
      Elbúsulta magát Lajos igen rajta,	0
   Mihelyt egyedül volt, nagyokat sohajta:	0
   "Így az egész bosszúm véres buborék volt,	0
   Elpattana; most már helye - csak egy vérfolt!"	0
   Más követi aztán érkezének vissza,	0
   Kikre a Johanna elleni pört bízta,	0
   Hogy azt Avinyonban újra fölvetessék,	0
   Pápával a gyilkost, újra-itéltessék.	0
      Ezek azt hozák; hogy pápa feloldotta:	0
   ,Meg vala bűvölve, mit csinál, nem tudta,	0
   Háromszázezer jó aranyat hát adjon	0
   Johanna Lajosnak; - országa maradjon'.	0
   S Johanna követi jöttek is valóban,	0
   Háromezer aranyt hozva foglalóban:	0
   "Se háromszázezer aranya, se három	0
   Nem kell: öcsém vérét nem adom el áron!"	0
      Szólt a király, és ment Péter-búcsujára,	0
   Aranyát négyezret teve ott oltárra;	0
   S még aznap üzent is Laczfinak, Endrének:	0
   Hozza maradványát utána sergének.	0
   De mi Lajos királyt lassan ne kövessük:	0
   Gondolat egy szemfény: Budára mi vessük,	0
   Hol Toldit az anyja (hírt kapva levélben)	0
   Várja szegény, s fél hogy meghal örömében.	0
      Hallja, hogy az udvar készül le Segesdig	0
   A király elébe, - de nem indul estig,	0
   Mert a királynénak árt nappal a hőség:	0
   Ha ki reggel indul, egy nap az elsőség.	0
   "Hol van az a Segesd?... biz' utána járok:	0
   Nekem is van fiam, kit nehezen várok -"	0
   S küldi öreg Bencét tudakolni mindjárt.	0
   Bence haza térvén, azt mondja: "asz'ondják:	0
      Menni Fehérvárnak, le a Balatonnak;	0
   Somogyvár felé kell: nem messze van onnat."	0
   "Fogj hát szaporán be!" ami, nagy csudára;	0
   Hamar is megtörtént, úgy kis-ebéd tájra.	0
   Bence szokott módon hajtana "lebtibe",	0
   De füleit folyvást riadás tölti be:	0
   "Hajts, kocsis! nem tiéd sem ostor, sem a ló -"	0
   Akarva se' tud most lenni nagyothalló.	0
      Így, mire az udvar, ők is odaértek;	0
   Nép is a vidékből összegyült temérdek;	0
   És már a toronybul lefelé kiáltják,	0
   Hogy az elődandárt közeledni látják.	0
   Erre királyné, az udvara-járókkal,	0
   Indul ki a gyepre aranyos hintókkal;	0
   Maga ült az elsőn s Örzsike mélázva,	0
   Feketében, mint már leendő apáca;	0
      Ősz érsek utána, mint képe királynak,	0
   Azután sok hintó, nincs vége sorának;	0
   Falusi szekér is mennyi maradt hátra,	0
   Ki fiát, ki férjét, ki rokonát várta.	0
   Mikor elnézték az elejét a hadnak,	0
   Hát nagy tárogatók, obojok riadnak,	0
   Zászlós kopiáktól a levegő tarka:	0
   Maga a király lesz már ennek a magva.	0
      Sárga lován jött is elül a seregben,	0
   Anyja látására szive nagyot rebben;	0
   Odaugrat mindjárt, kezeit csókolja,	0
   Meg az ajkát, meg a csonka kezét újra.	0
   Azután, hogy Örzsét vele megpillantá,	0
   Mosolyogva csípte meg az állát, s mondá:	0
   "Beh szép vagy ma, te bús rózsája Budának!	0
   Mily messze kereslek, s mily közel talállak!"	0
      Dícsérve az anyja hozzáteszi: jó is,	0
   Amiért eljegyzé már a megváltó is.	0
   "De nem addig van a! de nem ám, ha mondom!...	0
   Hanem erről többet majd beszélünk otthon."	0
   Majd otthon - vagy elébb, szemmel is, az úton:	0
   Mi lett a beszédből, akar itt megsúgom.	0
   Megszereté bosznya fejedelem lyányát,	0
   Neki ajánlá fel szíve adományát.	0
      Hosszu időn boldog leve Örzsikével;	0
   Nem is országolt már hirtelen elmével,	0
   Hadait sem vitte kalandról kalandra:	0
   Amit ésszel győzött, nem ereszté kardra.	0
   Hanem a királyt én bocsátom előre.	0
   Elég nekem Toldi a hátralevőre,	0
   Kit az édes anyja vígyáz vala szörnyen,	0
   Szeme is kaprodzott és lábbada könnyben.	0
      Annyi ezer nép közt tán észre se' venné,	0
   Toldi is az útját haza bízvást tenné:	0
   De alatta Pejkó nyerit egyszer, tombol,	0
   Vissza ösmerős hang nyihogott egy hámbol.	0
   Arra tekint Miklós, - hogy ugrat is arra,	0
   Elhiszi azt bárki az első szavamra;	0
   Vele Anikó is, Bence is - a vendég	0
   Őrzi csupán hátul, hogy ő idegen még.	0
      Ott hamar az egymás nyakába hogy' estek,	0
   Arrul ugyan képet én hiába festek,	0
   Se', hogy szóhoz jutni nem birtak a szótul,	0
   Mint szűk edényszájon víz ha igen tódul.	0
   Kiörűlvén magát s meg újra, meg újra,	0
   Ügyet vete most az idegen ifjúra,	0
   S hallva fiától, hogy utitársa, régi;	0
   Fogadá szép szóval, kezet ada néki.	0
      Bencét is az öreg asszony megölelte,	0
   Hogy Anikójának jól gondját viselte;	0
   Mond apja kevélyen: "mert én tanítottam,	0
   Gyenge vesszőcskémet jóra hajlítottam."	0
   Toldi Anikóval anyjokhoz ülének,	0
   Bence meg a kobzos a lovas legények,	0
   Úgy mennek Budára mint egy menyegzőre,	0
   A vége is az lesz, gyanítom előre;	0
      Legalább az úton Miklós meg az anyja	0
   Súgva beszélnek, hogy Anikó ne hallja,	0
   Nem is ő!... kivált hogy, félútra sem érve,	0
   Kobzosnak is jut hely az öreg szekérbe.	0
   Buda már ott lévén, Toldi anyja nevet:	0
   "Kétszer ilyen hosszú volt ez az út menet!"	0
   Zengő citerával kinn a kapus várta,	0
   De kapuja úgy van, mint este bezárta.	0
      "Tedd le, csiriz, azt a cincogó micsodát:	0
   Vagy magam szálljak le kapu-nyitni? - No hát! -"	0
   Bence a kapusra az öreg így mordul,	0
   S nézte, ha nézik-e mikor ő befordul.	0
   Így Toldi, elérvén budai otthonját,	0
   Szegre akaszthatta bujdosása gondját,	0
   Szegre a nagy buzgányt, a paizst, az ostort,	0
   Melyeket ő harcban még ezután is hord;	0
      Az öreg kámzsát is pihenőbe tette,	0
   (Oly durva daróc ez, hogy a moly sem ette):	0
   Majd felveszi később negyven-ötven évvel,	0
   Ha magát is már holt számba' feledték el.	0
   Anikó meg visszaalakulván nőnek,	0
   Most látja a kobzos, kit szeretett ő meg!	0
   Ha eddig a báb volt, most a szép pillangó,	0
   Ha eddig szerette, most a feje bangó.	0
      Meg is kérte rögtön s Toldiné kiadta	0
   Gyűrüvel a gyűrü helyét változtatta;	0
   Nem irígylé Miklós, de feszűlt a dolmány	0
   Maga bús szerelmét ehez elgondolván.	0
   S bárha Piroskáról se' halla; se' kérde:	0
   Mióta Budán van, szíve sajog érte,	0
   Hiszen azt se' tudja, él-e, hal-e vajjon?	0
   Bizonyost mégsem kérd, nehogy mástól halljon,	0
      Hanem, ajtót húzván a szerelmes párra,	0
   Kiosont estenden a Duna partjára,	0
   S karját evezőnek négyszer-ötször vetve,	0
   Átrugja magát az apáca szigetbe.	0
   Ott a kolostornál kémleli, hogy' lásson	0
   Fel is az ablakra, be is a szűk rácson,	0
   Ha elébe a sors - ne Piroskát hozná,	0
   Csak egy olyan szűzet, ki hasonló hozzá.	0
      Mind hiába! - hátra kerül, a kert megé,	0
   Fala nem volt, csak mély, öles árok szegé;	0
   Odabenn a fák közt Toldi megpillantott	0
   Valami keresztet s domborodó hantot.	0
   Átlépi az árkot csak kicsi ugrással,	0
   Látja, kereszt kettő: az egyik irással,	0
   A másikon semmi, csak Jézus betűje:	0
   Térdre borult mindjár' az előtt, a fűre.	0
      Mikor olvasóját rendre leolvasta,	0
   Ábécé-betűkkel amazon olvasta	0
   Hogy: "Ez a gyászos sír a Rozgonyi Pálé:	0
   Ide fájt a szíve, jó leánya mellé!"	0
   "Piroska!..." zuhant most körül a keresztre	0
   Kebléhez szorítva, záporba förösztve,	0
   Csókolta, ölelte azt a hideg szirtet,	0
   Míg vele a nagyján valamit enyhített;	0
      De tovább is egyre zokogott bánatja,	0
   Mint mikor a sírást el a gyermek hagyja;	0
   Majd szemeit törlé, s a csillagos égre	0
   Fölnézve sokáig, így szólala végre:	0
   "Tiszta vagy, ott is vagy! hiszem erős hittel,	0
   Oda vársz - meggyógyítsz boldog szeretettel;	0
   Addig soha e szív asszonyt ne ösmérjen:	0
   Fogadom, s megállom, Isten úgy segéljen!"	0
      Most kele - négy gödröt vájt neki jó kardja,	0
   Két keze markával földjét kikaparta,	0
   Felránta tövestül négy fiatal fűzet;	0
   Ezek árnyékolják az apáca-szűzet.^[3]	0
   Hogy látta-e mind ezt a kolostor népe,	0
   Ki tudja? hisz' ennek ötszázharminc éve;	0
   Lehet az, hogy látták, vagy meg is ösmerték,	0
   De megháborítni a nagy hőst nem merték.	0
      Amely uton jött volt, azon is ment vissza,	0
   Piroska torát már szomorúan issza,	0
   Piroska' torában szerelme utóját,	0
   Együtt az Anikó vídám kézfogóját.	0
   Nagyfaluba másnap, és le Szalontára,	0
   Készűlni Anikó nagy lakodalmára;	0
   Új boron azt mindjár', tudom, meg is űlik,	0
   Meghíva reája mind, akiket illik.	0
      Toldi felajánlá tág palota-házát,	0
   Nyomtatni lehetne abban, úgymond; búzát,	0
   Mellette a szalmát felrakni kazalba:	0
   Három vármegye is eltáncolhat abba'.	0
   Csakugyan, egy napra gyűlt is a vendég, - és	0
   Három vármegye lett: Bihar, Arad, Békés;	0
   Ennyi csak a hívott; hát még a hivatlan:	0
   Ki, ha szépen múlat, teheti bántatlan:	0
      Amelyik ellenben részeg, vagy garázda,	0
   No! abbul a násznagy a lelket kirázza;	0
   Toldi az a násznagy; - de ha békén hagyják,	0
   Szótlan az asztalfőn öntözi bánatját.	0
   Hitre az új párt kis templomba vezették,	0
   Melynek Toldi adá aranyos keresztét;	0
   Azután kezdődött lakozás, mulatság,	0
   Hogy a menyasszonyt is rendre megugrassák.	0
      Majd a párnatáncnak következvén sorja,	0
   Legény is, leány is a térdvánkost hordja,	0
   Keres egyet: csókért leteszi elébe,	0
   Megforgatva kissé, az marad helyébe.	0
   Anikó, fehérben mint egy virágos fa,	0
   Ott forog, a vánkost feltartja magosra,	0
   Lesi csalfa szemmel, kit hivjon? ne hivjon?	0
   "Csókra, násznagy uram! ne csak mindig vivjon."	0
      "Mondom én!" mond Toldi - "férfi kell már ennek,	0
   Olyan asszony ez, kit jó ha sűrűn vernek -"	0
   Csókra magát mégis, táncra is elszánta:	0
   Halkan, öregesen, násznagyosan járta.	0
   De a múlatságnak már vége szakadjon,	0
   Toldi a háznéppel magára maradjon,	0
   Hadd rendelje el, hogy ki hajszra, ki csára:	0
   Anyja Nagyfaluba, ő maga Budára;	0
      Kobzos a várkastélyt Anikóval birja,	0
   Nevét maga, míg él, Szalontárul irja,	0
   Ha fiok lesz, az már György legyen és Toldi,	0
   Anyjának a másik fiat is pótolni.	0
   Ami úgy is történt: gyarapodott névvel	0
   Háromszáz esztendőn át mindenik évvel,	0
   Nem is hagyta Miklóst homályba borulni	0
   A Nagyfalusi és Szalontai Toldi.	0
      Szolgálta királyát, - majd a fejedelmet,	0
   Kinek én ezt írám tört címere mellett	0
   Zárt sisakon s pajzson kézbe' kivont kardú	0
   Nagyfalusi Arany, szalontai hajdú.	0
   Egyéb dolgairól hű Toldi Miklósnak	0
   Nem érzem magamat énekkel adósnak,	0
   Könyvbe' sem olvastam, nem is tudakoztam;	0
   Csak ez egy munkámmal igazán tartoztam.	0
      DALIÁS IDŐKről mit még barna hajjal	0
   Kezdtem, s félbe' hagyék küzdve kórral, bajjal.	0
   Most mikor agg lettem, hajam is fehérül:	0
   Ímhol a bús ének TOLDI SZERELMÉrül.	0
   ^[1] Maritabitur A. L. I. O. (alio). E baljóslatot ki használja fel, ha	0
   nem a népköltő? A. J.	0
   ^[2] "Tribunus cum Romanis potioribus" mondja krónikánk. Higyjük el	0
   neki, s ne tudjuk e percben, hogy Rienzi csak jóval későbben tért	0
   vissza Rómába. A. J.	0
   ^[3] (Az eredetiben a 104. szakasz után még ez a versszak következett;	0
   Arany a végleges szövegből kihagyta.)	0
   A négy fűz elárvult sarjai tán élnek	0
   Ma is, oltalmában fejdelmi személynek,	0
   Ki, hogy e szép sziget rászálla idővel,	0
   Beszövé nagy multját virányos jövővel,	0
      S hagyta, hogy a környék agg fülemiléje	0
   Éneke utolját ott elzengicsélje,	0
   Azután hallgatva ott várja halálát;	0
   De kövessük Toldit és a rege szálát.	0
AZ UTOLSÓ MAGYAR	0
   Első ének	0
     I.	0
   Hol ősz fejét agg Iremel^[1]	0
   Mint óriás ütötte fel	0
   S a messze puszták őrekint	0
   Ural hegységin eltekint,	0
   Élt hajdan egy maroknyi nép.	0
   Mint ősei romlatlan, ép,	0
   Mint ősei szilaj, szabad,	0
   Akár viselni bősz hadat,	0
   Akár megűzni a vadat.	0
   E múlatság, ama veszély	0
   Volt nála szükség, szenvedély:	0
   Ezzel tartá fön életét,	0
   Azzal faját, kis nemzetét,	0
   Mely elszakadt testvértelen,	0
   Apadva, fogyva szűntelen.	0
   E nép ajkának ottkörül	0
   Siket vala mindannyi fül;	0
   E nép fülének - bárha szólt,	0
   A szomszéd ajka néma volt:	0
   Hegyen, völgyön, lapályokon	0
   Lakott ember - de nem rokon.	0
   S mind szűkebb lőn a szűk határ,	0
   Nyomá összébb mongol, tatár,	0
   Vérszomju, hűtlen, ronda nép,	0
   Résútszemű, ebarcu kép,	0
   Harcon veszett, békében ál:	0
   Így is halál, úgy is halál.	0
     II.	0
   Nem büszke várak láncöve	0
   E tartomány határköve;	0
   Nem védi sánc, nem védi fal	0
   Emberrakott bástyáival;	0
   Nem dárdaerdő a fokon,	0
   Nem gályaraj hullámokon;	0
   Nem a tömeg, a százezer,	0
   Mely zsoldon él, zsoldért vesz el.	0
   De bástya itt, de védtorony	0
   A sziklafal, függő orom,	0
   Felbukkanó szirt, kőhasáb	0
      Mely az útnak utját elállja,	0
   Azt mondja néki: ne tovább!	0
      Csak keselyű és zerge járja.	0
   Néhol a bérc kettészakad,	0
   Csekély víznek nagy útat ad,	0
   Mélyen, csak mintha rémlenék,	0
   Felcsillan a sötét fenék.	0
   Néhutt a völgy, ösvény nekűl,	0
   Jeges barlangba menekűl,	0
   Vagy vaskapun csuszamlik át,	0
   Hol tóba veszti önmagát.	0
   Sehol egy út, egy vadcsapás,	0
   Csak az, mit a zuhatag ás,	0
   Hol a folyó, kő és porond	0
   Lábnak veszélyes, csalfa pont.	0
   És mintha nem, kik lábon járnak,	0
   Hanem csupán szálló madárnak	0
   Alkotva lenne itt a föld:	0
   Mindig ziláltabb arcot ölt.	0
   Itt tornyosúl, ott megsülyed,	0
   Itt öble van, ott kidülyed	0
   Széthányt idomtalan idom,	0
      Mind összevissza heverő,	0
   Ahány darab, megannyi rom: -	0
      Vagy minth' az alkotó erő	0
   Midőn hegyet gyúrt és rakott,	0
   Elszórta voln' az anyagot.	0
     III.	0
   De fönn, e zord héjon belül,	0
   Szelídebb tartomány terül.	0
   Még ott tavasz, még enyhe nyár,	0
      Még van virány és legelő,	0
   Hol méh zsibong, száz csorda jár,	0
      Mély völgyeken fehérelő.	0
   Itt él e nép. A nyáj, a vad,	0
   Mit völgye táplál, berke ad,	0
   Az édes méz; a telt köpű,	0
   Mit nyújt zamatos hegyi fű,	0
   A tiszta víz, a tiszta lég,	0
   Másnak kevés - neki elég.	0
   Nem is vagyonnak éhe-szomja	0
      Bőszíti rája ellenit:	0
      De, mert egy nép független itt,	0
   Kell jőni másnak, hogy lenyomja,	0
   És jő, felváltva, idegen,	0
   Örök harc foly a széleken,	0
   S ha zajja nem mindegyre hallszik	0
   A béke ott nyilt szemmel alszik:	0
   Ott minden egyes szemfül őr,	0
   Vállán tegez; övébe' tőr,	0
   S jaj annak, kit balsorsa hoz	0
   E hegylakók buvóihoz,	0
   Ki zergelábon felhatol;	0
   Jaj annak, mert szörnyen lakol!	0
   Utjába ejté az a sírt,	0
   Utjáról nem visz, élve, hírt.	0
     IV.	0
   Ogmánd parancsol itt, az ősz,	0
      Ogmánd javall, int és vezet,	0
      Mióta az emlékezet	0
   A multba visszamenni győz,	0
   Az egy-ívásu emberek	0
   Öltője porban szendereg,	0
   Csak itt-amott áll még egy-egy,	0
   Mint vén fa, bokrokkal elegy.	0
   Ő a törzs feje, bölcse, papja,	0
   Kezében a bot és a szablya,	0
   Itél, varázsol és fenyit,	0
   Emészti a hon ellenit.	0
      Ő híja fel, vész idején,	0
   Az elhunyt ősök szellemit,	0
      Kik a holtak nyugvó helyén:	0
   Forrásvizeknél és berekben,	0
   Tanyáznak láthatlan seregben.	0
   De Ogmánd látja azokat,	0
   Tőlök tanácsot kér s fogad:	0
   Mi szolgál a kis nép javára,	0
   Mi lesz pedig romlása, kára.	0
   Ő fejti meg a szent diófa	0
      Héján levő irásokat,	0
   Hol a nemzet törvénye róva,	0
      S halált, vagy éltet osztogat.	0
   Ő áldoz, a néptörzs ha gyűl,	0
   Folyókutnál, kövek körűl,	0
   Juhot, tinót, vagy harci mént.	0
   Idő és alkalom szerént.	0
   Az ő szeme virraszt, vigyáz,	0
   Ha szétterűl az éji gyász;	0
   Az ő füle mindenha résen,	0
   Jelt adva bármi zendülésen;	0
   S ha karja már lankadva sújt:	0
   Erőt ezrek bizalma nyújt.	0
     V.	0
   Még nem pirult a völgyi domb,	0
   Még nem neszelt nyáj és kolomp,	0
   Midőn a tiszta csendes ürt	0
   Felbúgta zengő bérci kürt.	0
   Ogmánd hegyormi fészkinél	0
   A hang csodás hatalma kél	0
   Öblén kivájt fenyősudárnak:	0
   Négy sarkihoz a láthatárnak:	0
   Amerre nap támad s el-űl,	0
   Amerre dél s árnyéka dűl.	0
   S oromrul a hang száll oromra,	0
   Megbődül a mélységek gyomra,	0
   Minden tető visszhangot ad,	0
   Minden tetőn új kürt riad,	0
   Zengésük szájrul szájra megy,	0
   Tovább, tovább kondúl a hegy,	0
   Míg a legszéleken hal el	0
   A híradó, vagy harci jel.	0
   És minden férfi talpra szökken,	0
   A dárda kész, az íj kezökben,	0
   Csípőiken a bőrtegez	0
   Halálvető nyíllal degesz;	0
   Így áll ki mind - egy bérci vad,	0
   Mely kétes hangra felriad,	0
   Nem tudja: víni? futni kell?	0
   A szem villog, az arc figyel,	0
   Az orrnyilás tágulni kezd,	0
   A fül megérez bármi neszt, -	0
   Így áll ki a hajlék előtt,	0
   Várván a messzibbről jövőt.	0
   Mi lesz a hír? mi lesz a baj?	0
   Nemzettanács? vagy harci zaj?	0
   Vagy Ogmánd apa - mint szokás -	0
   Vakon riaszt? nem új fogás.	0
   Mi lesz a hír? - S mint hangyaboly,	0
   Középre a had összefoly:	0
   Mint bérci kő, pereg, pereg,	0
   Míg rendben együtt a sereg.	0
     VI.	0
   Fönsíkon áll a nagy diófa,	0
   Vész és idő ellen megóva,	0
   Idő és vész dacára ép;	0
   Annak körébe gyűlt a nép.	0
   A barna törzs egy szirttömeg.	0
      Mintegy a kőnek folytatása,	0
      Hová mély gyökerit beássa,	0
   S szétroppanástól őrzi meg.	0
   Az ágak - egy élőfa mind,	0
   Árnyékot messzeföldre hint,	0
   És míg alant szellő se jár,	0
   Fenn zúg, köszönget a sudár.	0
   Ott fészkel a turul, - lakása	0
   Az égi felhők állomása;	0
   Ott még nem járt ledér suhanc,	0
   Vagy élet nélkül lezuhant,	0
   Mivel szent a fa és madár,	0
      A nemzet-ág védelme, őre;	0
      Jaj volna ott... a vakmerőre	0
   Isten nehéz haragja vár!	0
   Fenn zúg a lomb, himbál a galy,	0
   De néma, veszteg lent az alj,	0
   Szellő sem ing, fő sem neszel, -	0
      S mely a hegyormot ellepi,	0
   Döbbenve vár a nép-ezer, -	0
      A hallgatás oly ünnepi!	0
   Mit zúg a lomb? a szent tető?	0
   Szava kinek lesz érthető?	0
   Szerencse bal? szerencse jó,	0
      Mi a nemzetre jőni fog?	0
   S mit nyelve zeng, a millió,	0
      Midőn az éggel társalog?...	0
     VII.	0
   Egyszerre, mint hullámgyürű,	0
   Megimbolyúl a népsürű,	0
   És a fehér díszben kelő	0
   Sátorbul Ogmánd lép elő.	0
   Felzeng az üdvözlő moraj,	0
   Tovább-tovább gördűl a zaj;	0
   Ő áll s a népen eltekint	0
   És várja, míg csend lesz megint	0
   Baljának a dús markolat	0
   Méltóságos nyugalmat ad;	0
   Jobbját alásimítja békén	0
   Omló szakálla tisztes ékén;	0
   És szólni kezd, - és míg beszél,	0
   A hallgató lehellni fél,	0
   Minden szem őreá szegezve,	0
   Az ő szaván csügg minden eszme.	0
   És míg a nép szivét, eszét	0
   Kényin vezérli a beszéd,	0
      Királyi termetét fedő	0
      Ruháján nem rendűl redő,	0
   Alig moccantja jobb kezét;	0
   De arca, mint bű-lámpa, gyúl,	0
   Áttetszik és átvékonyúl;	0
   Arcon, szemekben, homlokon	0
      Fel-felcsap a mély lelki tűz;	0
      Fény és homály játékot űz	0
   Az átvilágló izmokon;	0
   És a beszéd, mit ajka tesz -	0
   Annak erőtlen mássa ez:	0
     VIII.	0
   "Mindnyájan, összegyült sereg,	0
   Hallgass reám, ifju, öreg:	0
   Ti bátrak, fegyverfoghatók,	0
   Ti bölcs vének, tanácsadók:	0
   Nagy a dolog és szent a hely;	0
   A szó enyim: nép! te figyelj:	0
      Szemem ha végig járatom	0
   E nemzeten, kicsiny hadon,	0
   Nem sejtek itt magam korút,	0
   Nem hogy talán vénebb sorút.	0
   Imhol Csatár vagy Dengeleg,	0
   Imhol Szerind: ő mondja meg,	0
   Ha birt-e ívet ajzani,	0
      Vagy szürke vadra menni bátran,	0
      Midőn én már hadakban jártam,	0
   Mongol- s tatárra hajtani?	0
   Ki az?... de egy sincs, bármi vén,	0
   Felnőni hogy ne láttam én;	0
   Útam legtávolabb ered,	0
      Én már futék, midőn ti nem:	0
   Én a folyó, ti az erek,	0
      Később találkozók velem.	0
   No hát, a kis folyam, az ér	0
   Ne bánja, ha nagyot kisér;	0
   No hát, az ép, az ifju tag	0
   Ne bánja, hogy vezérli ag;	0
   Mert érve jó az értelem,	0
      Tanúlva jő meg a tanács,	0
   Midőn gyengűl a testi szem,	0
      Lát jobban a tapasztalás,	0
   Az én szemem is elborult,	0
   Hamar elveszti a turult,	0
   Nem látja már, mint néhanap,	0
   Midőn a fényes égbe csap;	0
   De lelkem Isten megnyitá,	0
   Határait megtágitá,	0
   Hogy nézze, mit homály fedez,	0
   Azt, ami volt, mi van, mi lesz;	0
   Hogy hasson el, hová nem ér	0
   A leghatalmasabb szem-él;	0
   Hogy lásson egy, midőn sokat	0
   Vakság borít, csak tapogat;	0
   Hogy lásson ő, és nála ti,	0
   Hirben nagy ősök magzati.	0
     IX.	0
   "Mert nagy vala, nagy mind - az ős	0
   Nemcsak regél a hegedős.	0
   Világbiró Etel hada	0
   Nem kósza hírből támada.	0
   Országa négy tengerre dölt,	0
   Közbűl övé volt mind a föld,	0
   Sok nagy folyó abban futott,	0
   Belőle ki - egy sem tudott.	0
   Etelvíztől addig, hun a	0
   Gyors Tisza foly, regés Duna,	0
   Egy volt a nép - bár kún, avar,	0
   Egy volt a nyelv: és ez magyar.	0
   Ott megdöfé Etelt kaján,	0
      Hű népe is romlott vele;	0
   De nyomdokin támadt Baján,	0
      Országa új hírben kele;	0
   Mig ő is tova költözött -	0
   Hiú árnyék, bús lomb között!	0
   Akkor a szent folyó, Etel,	0
   Vizét mélyen kavarta fel,	0
   Haraggal hányt sötét habot,	0
   Elrejté a fényes napot;	0
   Akkor a nép, az ős rokon	0
   Felháborult a partokon:	0
   Viszály dúlá meg a magyart,	0
   Kettéhasont, kettőt akart,	0
   Jerünk - kiált egyik fele -	0
      Megűlni a földet jerünk,	0
   Mit ránk hagyott Úr-Etele!	0
      Vesszen, ki ellent tart velünk! -	0
   Ne menjetek! ne hígyetek!	0
   Zárja ki a szót fületek!	0
   Piros volt a folyam s mező,	0
   Magyarságnak temetkező.	0
   Nagy volt Etel, nagy volt Baján,	0
      Világ rettegte fegyverök:	0
      De földjük, im, nem lett örök:	0
   Ti lesztek-é nagyobb talán?...	0
   S már szóba ferde szó akad,	0
      Már szembe szem nyilat lövel,	0
      Már cseng a kard, boszút növel,	0
   Önvériben dühöng a had,	0
   Midőn Álmos vezér ki-vált:	0
   »Eszeveszett magyar! - kiált -	0
   Nincs nép körűl, nincs halni harc.	0
   Hogy így a ten-húsodba marsz?...	0
   Nem úgy, nem úgy, édes felem!	0
   Ki jót akar, jőjön velem;	0
   Ki nem akar - az is szabad,	0
   Áldás reá: jön, vagy marad! -«	0
   Ily szóra megdöbbent kiki,	0
   Felvont iját nem lőtte ki,	0
   Suhantában a kard megállt,	0
   Féken ragadta a halált;	0
   A dőre dac meglohada,	0
   Kemény nézés megolvada,	0
   Vér-búcsuját könnyel zokon	0
   Fejezte bé rokon s rokon.	0
   Hét törzs kivála mindenestül,	0
   Megvála, mint tagok a testtül;	0
   Álmos Etel földjébe ment;	0
   Etelvíznél maradt Levent.	0
     X.	0
   "Ő az, Levent, a hír fia;	0
   Kiről dalt zeng a dalia,	0
   Kitől nemem leszármazik,	0
   Mint a fa, mely elágazik.	0
   Ha van méltó egy csöppnyi vér,	0
   Szivemben mely valamit ér;	0
   E kar, ha benne volt erő,	0
   Tatárölő, mongolverő;	0
   Tisztem a nép előtt ha van,	0
   Tanácsom nem tanácstalan;	0
   És ha mi jobbá, ha mi szentté	0
   Tesz engemet: az a Leventé.	0
   Őtőle én, - őtőle ti!	0
   Az ő hadának nemzeti,	0
   Kik vele osztának harácsot,	0
   És vele űltek egy tanácsot,	0
   Míg Etel őket uralá,	0
      Szabad folyam, erős magyart,	0
   S még nem hajolt bitang alá	0
      Az ősi szék, a rónapart.	0
   Ott laktak ők, - nem egy marok.	0
   De nagy nemzet, - a magyarok:	0
   Övék volt mind: a víz, a tér,	0
   Hová a menny kék sátra ér;	0
   Az édes fűvü legelők,	0
   A zöld tanyák, friss delelők,	0
   Nyáj és gulya temérdeki,	0
   (A puszták bárány fellegi);	0
   Vad ménesek falkája sok,	0
   Kivel nem birt had és hurok,	0
   Hol a csikó széltől fogant	0
   S vadan nevelte ősi hant;	0
   Bő martalék: ezüst, arany,	0
   Rabszolga, rabnő számtalan,	0
   Becses szőnyegmarhák, minőt	0
   A déli fárz, a hindu szőtt; -	0
   Egyszóval, mindenféle kincs,	0
   Mellyel nép dús, - szegény, ha nincs.	0
   Soká fénylett köztük Levent,	0
   S midőn e hosszu nap lement,	0
   Soká azontúl is nyomán	0
   Boldog maradt a tartomány.	0
   Mert, bár megoszlott a magyar,	0
   S ki jobbja volt, elvált a kar:	0
   Bár elszakadt, és megfogyott:	0
   De birta még az elhagyott,	0
   Még harcait megtisztelé	0
   Minden faj a négy sark felé.	0
   Míg szörnyü Dzsingiz és hada	0
   Mint döghalál, feltámada.	0
      Nyomán lehervadt fű, virág.	0
      A félvilág	0
   Másik felére roskada.	0
   Nép, nép után dölt meg alattok -	0
   És a magyar - ti vagytok!	0
     XI.	0
   "Még nem porolt a vész szele,	0
   Vihar-Dzsingiz még nem kele;	0
   Apáink a völgyek lesét,	0
   Mint rókafaj, nem keresék:	0
   Midőn egy nap az Etelen	0
   Zarándok férfi megjelen,	0
   Hozván nekik hirt messziről,	0
   Az elszakadt vérek felől.	0
   Szemnek idegen volt az ősz,	0
   De fülnek édes ismerős.	0
   Fedé alakját durva öltöny,	0
   Ember olyat nem lát e földön,	0
   Daróca hosszu, barna-pej;	0
   Egy köntössel ruházva fej,	0
   Tarkó, derék s a többi rész;	0
   Fedetlen csak az arc, a kéz.	0
   Csipőit nem övezte szablya,	0
   Öve silány kötél darabja;	0
   Fegyver helyett csak gyámoló	0
   Hosszú bot a kézbenvaló;	0
   Nem is volt rajta semmi vas,	0
   Tekintete nem harcias:	0
   Szakálla simán összefolyt,	0
   Ajkán ezüstből függe rojt;	0
   Békés az arc, szivet nyerő;	0
   Táltos vala - szent ember ő.	0
   De mint az édes anyatéj,	0
   Mit csecsemőnek szívni kéj -	0
   Hozzátapad kacsóival,	0
   Kis lába fickánd, mint a hal -;	0
   Úgy folyt magyar nyelvén a szó,	0
   Testvéreink hirét hozó;	0
   És aszerint csüggött szaván	0
   A hű rokonszív, mind ahány.	0
   Beszélte a múltat s mait:	0
   A bujdosók nagy harcait;	0
   Hogy vítta meg a kincses Kárpát	0
   Havas bércét Álmosfi Árpád;	0
   A szép hazát, mely Etelé,	0
   S örökje volt, hogyan lelé;	0
   Világgá onnan a bitangot	0
   Hogy űzte, mint gyors szél katangot.	0
   Beszélte még a tisztes ajk,	0
   Árpád nemén hogy kele Vajk:	0
   Ez koronát fejére tőn,	0
   István nevet viselni vőn;	0
   Népének ez törvényt ada,	0
   Nagy volt tanácsa, mint hada;	0
   Elődi nyertét örökűl	0
      Megállatá, hogy a magyart	0
   Duna s Tisza két víz mögűl,	0
      Mig napok, éjek lánca tart,	0
      Ne űzné ki se csel, se kard.	0
   Igy több királyt az idegen,	0
   Számlála húszat kereken;	0
   Felhozta Endrét, barna Bélát,	0
   Dicsérte László hős acélát,	0
   És többet ily neven sokat	0
   Említ vala, meg másokat,	0
   Kit tettiről, kit névszerint, -	0
   Árpád hatalmas vére mind.	0
   Most Béla - mondá - huszadik	0
   Király immár uralkodik:	0
   Alatta rend, alatta béke,	0
   Rablónak ott nincs menedéke;	0
   Kövér a nyáj, dús a tanya,	0
   Fiút öröm ha szűl anya;	0
   Kard éle ott ritkán szegik,	0
   De fényét messze rettegik;	0
   Nagy és kicsiny bizvást örülhet,	0
   Országol a törvény, becsűlet,	0
   Hűség virul, álság pirul,	0
   Mert Béla - mondá - ott az úr.^[2]	0
     XII.	0
   "Száz éve már - lehet, korább;	0
   Száznak felével szaporább -	0
   Midőn Etel sik fövenyén	0
   Imigy beszélt a jövevény.	0
   Azóta Béla - hol van ő?	0
   Porábul lenge fű ha nő;	0
   Hol a követ, a hírhozó?	0
   Tovább lehellém: puszta szó.	0
   A nép se nép, mely akkoron	0
   Őt hallgatá közös toron,	0
   Amely körötte gyűlve gyűlt;	0
   Vén, ifju, férfi, nő vegyűlt,	0
   Körűltolongván a helyet	0
   Mint szomju nyáj hűs kútfejet.	0
   S mint elszakadt nyáj össze sí,	0
      Fél a fele, társ társa végett	0
      Boldog mezőn is visszabéget.	0
   Szagát a szélben keresi:	0
   Úgy fájdult a nép szíve meg,	0
   Édes ohajtásban remeg,	0
   Övéihez lobban szerelme,	0
   Mint láng felé a lángnak nyelve,	0
   És szó szülemlik hirtelen,	0
   Támad örömzaj Etelen,	0
   Ajakról mind ajakra száll,	0
   Egy nyíl az, mely lelket talál:	0
   Menjünk!--------------	0
      De Dzsingiz és hada	0
   Hogy elborítá a világot,	0
   Utban, szegény nemzet, kivágott	0
   Vagy lőn hegyek bújó vada.	0
      Hanem az egy szó most is él,	0
   Szivemben itt most is beszél;	0
   S nem mondaná már a tiétek?	0
   Ti e szavat nem értenétek?	0
   Hogy csöpp felé siet a csöpp,	0
   Közzészakad, ha társa több,	0
   Hogy lánghoz a láng elegyűl,	0
   Köd, pára nagy fellegbe gyűl;	0
   Apró fövenyből nő a part,	0
   A nyáj, a csorda összetart:	0
   Csak a magyar húz szanaszét,	0
   Amennyi törzs, megannyi nép!	0
   Veszünk, enyészünk, olvadunk:	0
   Jobb egyesűlni, míg vagyunk.	0
   Lent, merre száll a téli nap,	0
   Még van magyar föld, nagy darab;	0
   Mert nem való, hogy Dzsingiz átka,	0
   Mint híre jött, azt is kivágta:	0
   Van még nemes boldog rokonság,	0
   - S vízzé a vér nem válhatik	0
      Honunk az, hol magyar lakik -	0
   Szavamra íme a bizonyság!"	0
   Itt vége szakad a mű kidolgozott töredékének.	0
   A mese további folytatása és befejezése ez lett volna:	0
   I. Miután Ogmánd, elbeszélése által, felgyújtotta hallgatóiban a	0
   vágyat Magyarországra költözni: előléptet egy barátot, ki szintén	0
   Magyarországból jött, beszél nekik sokat Lajos királyról, ki már	0
   negyven év óta dicsően uralkodik, ki őt is küldte az ázsiai rokonok	0
   fölkeresésére, hogy híja Magyarországra, testvéreikhez. A barát	0
   beszéde úgy hat a már különben is elkészült kedélyekre, hogy rögtön	0
   elhatározzák a kiköltözést, csupán arról kell még tanácskozniok,	0
   hogyan eszközölhessék ezt Kipcsakon, a tatárok földén keresztül,	0
   mely Lajos országától őket elválasztja.	0
   II. A véletlen segítségükre jő. Kipcsak urának, a tatárok királyának	0
   fia, fényes kisérettel útban van Timur Lenkhez, ki már (1366 óta)	0
   hatalmasan uralkodik Szamarkandban. Útja a magyarok bércei alatt viszi	0
   el, ezek megtámadják, kíséretét levágják, magát elfogják. Igen jó	0
   alkalom most már a fogolyért kialkudni a szabad átkelést Kipcsakon. E	0
   célra követeket küldenek a tatár királyhoz, aki kénytelen beleegyezik,	0
   de mire a követek hazaérnének, Ogmánd leánya a tatár király fiát	0
   szerelemből megszöktette. No, a magyaroknál törvény van, mely halállal	0
   bünteti a nőt, ha csak férjhez is megy idegenhez: mi büntetés vár most	0
   Ogmánd leányára, ki épen megszöktet ily nagyfontosságú rabot! Ogmánd,	0
   keserű szívvel, de példát kell, hogy adjon. A leány halálra van	0
   ítélve.	0
   III. A tatár király azonban, felbőszülve a történt dolgon, és Timur	0
   parancsától is ösztönözve, fiát küldi nagy sereggel, hogy hódítsa	0
   meg s törölje el a föld színéről a maroknyi magyart. A király	0
   föltételt szab: hogy adják neki feleségül a leányt, s ismerjék el	0
   a Timur felsőbbségét: úgy békén maradnak. A magyarok halálig való	0
   ellentállásra határozzák magukat: s Ogmánd, kiben eddig az atyai	0
   érzelem küzd vala a törvény szigorával, most feláldozza érzelmét s a	0
   leányt megöleti. Erre a tatárok megkezdik a támadást, elkeseredten	0
   foly a harc - minek vége, hogy a magyar egy lábig elhull, maga Ogmánd	0
   is, az utolsó magyar, egy barlangban, hova legutoljára vonult, a tatár	0
   királyfi keze által elesik. A. J.	0
   ^[1] Az Ural hegylánc egyik csúcsa, délnek. A. J.	0
   ^[2] Dum licuit, tua deum viguit rex Bela potestas: Fraus latuit, pax	0
   firma fuit, regnavit honestas. IV. Béla sírkövén. A. J.	0
                       Betűrendes versjegyzék (A-J)	0
                                      A	0
                                     Á	0
                                      B	0
                                      C	0
                                     CS	0
                                      D	0
                                      E	0
                                     É	0
                                      F	0
                                      G	0
                                     GY	0
                                      H	0
                                      I	0
                                     Í	0
                                      J	0
                       Betűrendes versjegyzék (K-Z)	0
                                      K	0
                                      L	0
                                      M	0
                                      N	0
                                     NY	0
                                      O	0
                                     Ó	0
                                     Ö	0
                                     Ő	0
                                      P	0
                                      R	0
                                      S	0
                                     SZ	0
                                      T	0
                                      U	0
                                     Ú	0
                                      V	0
                                      W	0
                                      Z	0
VÁLASZ PETŐFINEK	0
   Zavarva lelkem, mint a bomlott cimbalom;	0
         Örűl a szívem és mégis sajog belé,	0
   Hányja veti a hab: mért e nagy jutalom?	0
         Petőfit barátul mégsem érdemelé.	0
   Hiszen pályadíjul ez nem volt kitűzve...	0
         Szerencse, isteni jó szerencse nékem!	0
   Máskép szerény művem vetém vala tűzbe,	0
         Mert hogyan lett volna nyerni reménységem?	0
   És mily sokat nyerék! Pusztán a pályabér	0
         Majd elhomályosít, midőn felém ragyog:	0
   De hát a ráadás!... Lelkem lelkéig ér,	0
         Hogy drága jobbkezed osztályosa vagyok.	0
   S mi vagyok én, kérded. Egy népi sarjadék,	0
         Ki törzsömnek élek, érette, általa;	0
   Sorsa az én sorsom s ha dalra olvadék,	0
         Otthon leli magát ajakimon dala.	0
   Akartam köréből el-kivándorolni:	0
         Jött a sors kereke és útfélre vágott,	0
   S midőn visszafelé bujdokolnék, holmi	0
         Tüske közől szedtem egynehány virágot.	0
   Jöttek a búgondok úti cimborának,	0
         Összebarátkoztunk, összeszoktunk szépen;	0
   Én koszorút fűztem, ők hamiskodának,	0
         Eltépték füzérem félelkészültében.	0
   Végre kincset leltem: házi boldogságot,	0
         Mely annál becsesb, mert nem szükség őrzeni,	0
   És az Iza partján ama hű barátot...	0
         Nem is mertem volna többet reményleni.	0
   Most, mintha üstökös csapna szűk lakomba,	0
         Éget és világít lelkemben leveled:	0
   Oh mondd meg nevemmel, ha felkeres Tompa,	0
         Mily igen szeretlek Téged s őt is veled.	0
   (1847. febr. 11)	0
A VARRÓ LEÁNYOK	0
    ELSŐ	0
   Lyányok, lyányok: lakodalom,	0
   Oh, be sok szép népe vagyon!	0
   Sok fehér ing: bő az ujja,	0
   Libeg-lobog, ha szél fujja.	0
    MÁSODIK	0
   Sem hegedű, se cimbalom,	0
   Beh szomorú lakodalom!	0
   Mintha orruk vére folyna -	0
   Dehogy lennék menyasszonya!	0
    HARMADIK	0
   Jaj, ki vágyna menyasszonynak,	0
   Akit harangszóval hoznak!	0
   Gyászos ének búg előtte:	0
   Sírva mennek esketőre.	0
    NEGYEDIK	0
   Nem menyasszony, - vőlegény volt:	0
   Hat legény hoz zöld koporsót,	0
   Apja, anyja sír előtte,	0
   Keserves a menyegzője.	0
    ÖTÖDIK	0
   Apját, anyját jól ismerem,	0
   Megmondanám, de nem merem,	0
   Mert a szívünk megdöbbenne...	0
   Egyikünké megrepedne.	0
    ELSŐ	0
   Lyányok, lyányok, vegyetek fel	0
   Fehér ruhát s jőjetek el	0
   Ma csak halott-látni,... holnap	0
   Kivinni zöld koporsómat.^[*]	0
   ^[*] Szokás néhol az ifjan elhunytnak koporsóját zöld színre festeni	0
   s halálát ezzel mintegy megszépíteni. A halottvivők ily esetben	0
   a kimúltnak legény-vagy leánytársai, ünnepi öltözetben. A. J.	0
A MÉH ROMÁNCA	0
   Ablak alatt	0
   A pünkösdi rózsa,	0
   Kezd egy kicsit	0
   Fesleni bimbója:	0
   Kékszemű lyány,	0
   Válogat belőle,	0
   Koszorúnak	0
   Holnap esküvőre.	0
   Reménykedik	0
   Egy kis méh az ágon:	0
   Szép eladó,	0
   Jaj, ne bántsd virágom!	0
   Ezt az egyet	0
   Magamnak kerestem,	0
   Alig hasadt	0
   Mikor eljegyeztem.	0
   Felel a lyány:	0
   Te bohó kis állat!	0
   Lelsz te rózsát	0
   Nem egyet, ha' százat,	0
   Holnap is nyit,	0
   Holnap is eljössz te	0
   Csak ne kívánd	0
   Ami legszebb közte.	0
   Mond a kis méh:	0
   Szőke szép hajadon,	0
   Neked Isten	0
   Hű szeretőt adjon!	0
   Nem sok amit	0
   Kívánok tetőled:	0
   Ne szakaszd le	0
   Az én szeretőmet.	0
   Felel a lyány:	0
   Dehogynem szakasztom!	0
   Dehogy leszek	0
   E ne'kűl menyasszony!	0
   Koszorúmban	0
   Ezt fonom előre,	0
   Ugy vigyenek	0
   Holnap esküvőre.	0
   El se mondá,	0
   Nyult a szép bimbóhoz	0
   Hogy letörje	0
   A virágcsomóhoz.	0
   A szegény méh	0
   Rárepűlt kezére,	0
   Csókot adni	0
   Annak a fejére.	0
   "Hess te gyilkos!	0
   Ne bocsáss fulánkot:	0
   Leszakasztám,	0
   Vigyed a virágod."	0
   "Szép menyasszony,	0
   Már nekem mi haszna!	0
   Koszorúdnak	0
   Híja lesz miatta."	0
   Koszorúdnak	0
   Híja lesz miatta -	0
   Ezt a kis méh	0
   Keserűn mondhatta,	0
   Mert a szíve,	0
   Hiába parányi,	0
   Nagyon tudott	0
   A virágért fájni.	0
   S a leánynak,	0
   Hiába kiáltott,	0
   Szeme alá	0
   Üti a fulánkot;	0
   Szegény bogár!	0
   S maga haldokolva	0
   Félreült, egy	0
   Rozmarin-bokorra.	0
   Szép menyasszony	0
   Jajgat a sebével,	0
   Esküvőre	0
   Sem mehet szemével:	0
   Holdfogyásig	0
   Dagadt lőn a tája...	0
   Azalatt meg	0
   Elhagyá babája.	0
ARANYAIMHOZ	0
   Midőn Toldim pályadíjt nyert	0
   Megjöttetek? de már, de már	0
   Gazdag leszek, gazdag vagyok:	0
   Lám a szerencse rám talál,	0
   Hozzám kapnak az aranyok.	0
   Isten hozott, sápadt fiúk!	0
   Színünk, nevünk úgyis rokon:	0
   Nosza, ki hogy segítni tud,	0
   Segítsetek bátyátokon.	0
   Régen s nagyon szeretlek én,	0
   Távolban is szerettelek,	0
   Hej, beh sokat törém szegény	0
   Fejem, míg lebűvöltelek!	0
   Ne féljetek, ne fussatok,	0
   Ne, mint ama gaz nép taval:	0
   Alighogy bekopogtatott,	0
   Megint elillant csakhamar.	0
   Ne féljetek, nem bántalak:	0
   Nagyon szelíd ember vagyok.	0
   Csöndes fiókban tartalak,	0
   Hol nincsenek több aranyok.	0
   Sőt még, ha épen mondanám,	0
   Bolond fővel, hogy menjetek,	0
   Akkor se hajtsatok reám:	0
   Az istenért! ne higgyetek.	0
   Sőt még ha küldenélek is,	0
   Az se legyen nektek zokon:	0
   Ha az ajtón kivetlek is,	0
   Jőjetek be az ablakon.	0
   Sőt akkor inkább híjatok	0
   Több társat is segíteni,	0
   Hogy, ha ismét útat adok,	0
   Ne bírjalak elküldeni.	0
   Inkább... de mit beszélek én!	0
   Eszembe jut Peru s hazám:	0
   Mért mindenik oly holtszegény,	0
   Pedig aranyja sok van ám.	0
   Talán, mert az arany ma már	0
   Földhözragadt inség jele?	0
   Csak gúnyol a világ talán	0
   Szegény magyar költőt vele?	0
   Felelnék rá: dehát minek?	0
   Elhal számon a felelet.	0
   Jó atyafi, hadd fizetek!	0
   Kérem azt a kötlevelet.	0
EGYKORI TANÍTVÁNYOM EMLÉKKÖNYVÉBE	0
   Én láttam a bimbót, én láttam azt,	0
   Midőn, érezve a nyájas tavaszt,	0
   Kezdett kifejleni:	0
   Örűlt a lelkem és kéjjel telék,	0
   És mint hiú kertész, sokat merék,	0
   Sokat, reményleni.	0
   De ennyit nem. Reményem balga volt,	0
   Árnyékban sem mutatta a valót:	0
   Milyen lesz a virág.	0
   A természet rá csillogó mezet	0
   Szövött: a sok kontár kertész kezek	0
   El nem torzíthaták.	0
   Hintsed, virágszál, most hintsd bájaid.	0
   A hervadásnak messze napjait	0
   Rettegned nincsen ok:	0
   Érintsen bár a hervadás szele,	0
   Dús illatod, lényednek szebb fele,	0
   A szellem élni fog!	0
ARCOM VONÁSIT...	0
   Petőfi rajzára	0
   Arcom vonásit ez ábrázolatban	0
      Szemed, hiszem, hogy híven fölleli.	0
   De úgy, ha amit a festő hibázott,	0
      A költő azt utána képzeli.	0
KEDVES BARÁTOM...	0
   Kedves barátom, lelkem jobb fele!	0
   Mi volna édesebb dolog nekem,	0
   Mint írni hozzád, írni íveket,	0
   Tarkán, ahogy jő, zöld, piros, fejér,	0
   Meg tudja a szent, millyen gondolat.	0
   S mégis te feddesz és panaszkodol,	0
   Halott-beszédet tartasz síromon,	0
   És több eféle. Megvallom, fiu,	0
   E szemrehányás, e feddő levél,	0
   E szenvedélyes "meghaltál" kiáltás,	0
   E lecke ízű dorgáló beszéd,	0
   Ez a lelket leöntő nyakleves,	0
   Ily megrohanva, ily váratlanul,	0
   Hogy a léleknek annyi érkezése	0
   Sincs, míg szemét törölje, vagy pedig	0
   Nyálát lenyelje - meg kell vallanom,	0
   Hogy ez nekem... fölötte jól esett.	0
   Oh, mert belőle látom, mint szeretsz,	0
   Mi hő kebellel engem, hívedet,	0
   Hogy elvakít ez édes indulat,	0
   Hogy nincs türelmed egybevetni a	0
   Napok folyását, tért, időt, körülményt	0
   S egyéb tudákos, elvont dolgokat,	0
   Midőn ezért békétlenkedel:	0
   Miért nem írok a szálló madárnak,	0
   Ki egykor almafámon énekelt,	0
   Miért nem a méhnek, ki a minap	0
   Mézet szedett kertem virágiról,	0
   Vagy a csapongó lepkének, ki néha	0
   Megörvendezteté kis gyermekim,	0
   Vagy a szellőnek és zúgó viharnak,	0
   Mely tegnap itt volt, most ki tudja, hol van?	0
   Hová irhattam volna én neked,	0
   Bohó fiú te! mit mondék vala	0
   Szegény levélnek: merre végye útját,	0
   Hogy rád találjon e négy hét alatt?	0
   Talán bizony nem törtem én azon	0
   Elmém eléggé s nem falék mohón	0
   Fel minden aljas pletykát, hírharangot,	0
   Rágalmat, emberszólást és egyéb	0
   Vidéki mismást a divatlapokban,	0
   Csak hogy felőled, holléted felől	0
   Lelnék azokban egy betücske hírt.	0
   De nem találtam bennök semmi szót	0
   Rólad, s miként a meddő figefát	0
   Az idvezítő, el- megátkozám	0
   Őket: ne is teremjenek soha	0
   Édes gyümölcsöt senkinek, ha nem	0
   Teremtek most nekem.	0
   Mit volt csinálnom? hát sopánkodám:	0
   Ej, ej, hatalmas és mindentudó ég,	0
   Hol kóborolhat most az a fiú?	0
   Gyakorta ismét így imádkozám:	0
   Mennybéli isten, édes istenem!	0
   Adj annak a szegény Sándornak immár	0
   Adj valahára állandó tanyát,	0
   Csendes tanyába szép kis fürge nőt,	0
   Angyal kedélyü, szende, barna nőt,	0
   Mellé mosolygó, szép gyerkőcöket,	0
   Egy párt, ha többet nem, fiút s leányt:	0
   Oh, adj családi boldog életet!	0
   És íme! amit oly forrón ohajték,	0
   Jön a levél, hogy teljesedni fog.	0
   Csak egy rövid hold élet, és az én	0
   Költő barátom, mint Illyés proféta,	0
   Tüzes szekéren a mennyégbe száll.	0
   Én bőjtölöm meg mézes heteid,	0
   Fogadni mernék; s néma bőjteim	0
   Hosszúak és nagyok lesznek, nagyok,	0
   Mint a tiéid egykor Debrecenben.	0
   Mert a barátság kis szövétneke	0
   Halvány világgal ég a szerelem	0
   Máglyája mellett: de mit bánom én!	0
   Hogy el nem alszik, arról meg vagyok	0
   Győződve, mert hisz - tűz nem olt tüzet,	0
   Sőt jobban éleszt: hát miért emelnék	0
   Önző panaszt; a mézteljes hetekre?	0
   Nem, én nem zúgolódom ellenök,	0
   Sőt azt ohajtom (vesszek el, ha nem)	0
   Legyen halandó élted fogytaig	0
   Oly boldog-édes mindenik heted,	0
   Mint a legelső, mellyet élvezesz	0
   Az esküvés után.	0
   Én addig itthon, a távolban is,	0
   Magányomban veled társalkodom,	0
   Könyvedből issza lelkem lelkedet,	0
   Mint a dicsőült égi szellemek	0
   Az idvezűlés harmattengerét.	0
   És elmerengek arcod másolatján,	0
   Mely néma, mégis annyit mond nekem,	0
   Előteremti azt a tíz napot,	0
   Midőn te, hű barát, hajlékomat	0
   Megnépesítéd egy öröm-sereggel,	0
   Előteremti, mondom és örökké -	0
   Valósággá ifjítja nékem azt.	0
   Ilyenkor aztán vágy éled szivemben,	0
   Hogy vajha bár, nem énértem, hanem	0
   Kinek majd férje lészesz, hölgyedért,	0
   S kinek dalolsz, a nemzetért, örökké	0
   Maradnál ifju, mint ez érclapon.	0
   (1847. aug. 11)	0
A SZEGÉNY JOBBÁGY	0
   Életkép a multból	0
   Széles országúton andalog a jobbágy,	0
   Végzi keservesen vármegye robotját.	0
   Kavicsos fövénnyel rakta meg szekerét,	0
   Annak terhe alatt nyikorog a kerék.	0
        Tántorogva ballag a két kajla sőre,	0
   Alig tetszik rajta, hogy mozog előre,	0
   Méla mind a kettő, mintha gondolkoznék:	0
   Hány ízben hozott már és hány ízben hoz még?	0
   Ott ül a szegény pór az első saroglyán,	0
   Elkopott ostorát a kezében fogván;	0
   Szomorú képére rőt kalapja alá-	0
   Hullna, ha négy-öt szál madzag nem tartaná.	0
        Néha megszakasztja hosszu hallgatását,	0
   Biztatgatja két hű igavonó társát,	0
   De azok nem bírnak lépni sebesebben,	0
   Talpok a kőúttól ég eleven sebben.	0
   Széles országúton, mint az ég morgása,	0
   Hallik a távolban hintó robogása,	0
   Csak imént dördült meg messzi földön, és lám,	0
   Perc alatt elétűnt, mint a fényes villám.	0
        A négy szürke lónak a két kajla sőre	0
   Nagykeservesen tud kitérni előle,	0
   Pedig félni, félnek; mert az isten-adták	0
   Bírnák csak a jármot, mindjár' elragadnák.	0
   Dölyfös uri kocsis űl a hintó bakján	0
   Félkezében cifra ostort suhogtatván;	0
   Jobban esik neki, a kényes lelkének,	0
   Ha nyakába sujt a két szegény sőrének;	0
        Jobban esik neki, ha egyet kiálthat:	0
   Földi, a kerékagy siratja a hájat!	0
   Kár volt annak árát a csapszéken hagyni,	0
   Szegény tengelyedet siralomnak adni.	0
   Föltekint a jobbágy, szomorúan felel:	0
   Hej! bíz a háj árát nem kocsma nyelte el,	0
   Ami volt körültem, egy kevés zsiradék,	0
   Gyors hintóitokra mind felkenegeték.	0
        De a hintó népe nem hallotta e szót:	0
   Szegény ember! és ez így talán jobb is volt,	0
   Máskép ki áll jót, hogy e gyámságos kezek	0
   Nyers-nyakasságodért meg nem fenyítenek!	0
SZŐKE PANNI	0
   Szőke Panni henyélve ül,	0
   Mégis cifra, majd elrepül;	0
   Apja földje és tinója	0
   Mind fölment már viganóra.	0
   De az apja mégse' bánja,	0
   Mert kisasszony a leánya,	0
   Ő maga is boldog jobbágy,	0
   Elengedik a robotját.	0
   Sem szántani, sem aratni,	0
   Csak a vékát kell tartani:	0
   Az uraság színig adja,	0
   A kasznár meg el se csapja.	0
   Szőke Panni felmegy Pestre,	0
   Még ott is az emeletre,	0
   És az apja - dehogy bánja!	0
   Nevelőben a leánya.	0
   Nevelőben jó dolog van:	0
   Sok kisasszony lakik ottan,	0
   Szép úrfiak, szép huszárok	0
   Járnak mulatni hozzájok.	0
   Mi lelt téged szőke Panni?	0
   Fiatal vagy még meghalni;	0
   Képeden volt egy pár rózsa:	0
   Hova lett ily hamar róla?	0
   Mi lelt téged Panna lyányom?	0
   Elfonnyadtál, szép virágom,	0
   Jer, kiviszlek a mezőre,	0
   Éledjen a lelked tőle.	0
   Panni nem szól, görnyedve űl,	0
   Olyan rongyos, majd elrepűl;	0
   Vidd ki apja, vidd mezőre,	0
   Szép, virágos temetőbe.	0
BARÁTOMHOZ	0
   Petőfihez	0
   Unszolsz, hogy írjak holmi verseket:	0
   S mily szívesen fogadnék szót neked!	0
   De átkozott gebe az a Pegaz,	0
   Dehogy nyargal, dehogy! csak tipeg az.	0
   Tegnap már mintha írni kezdenék,	0
   Egészen a tollrágásig menék,	0
   De, varjú tépje meg a rossz lovát,	0
   Hiába biztatám, hogy: co tovább!	0
   Ma kucsmád nyomtam fel, ha így talán	0
   Egy kis Petőfiség ragadna rám:	0
   Lekarcolék egy pár "hozzá"-t, "felé"-t,	0
   Csuklott a múzsa s rámrivallt: "elég"!	0
   Mit is haszontalankodom vele,	0
   Mikor szivem zsibajjal van tele.	0
   Vendége jött s avval sok a dolog,	0
   Minden kis érzelem sürög-forog.	0
   Bolond szeles nép! lót-fut céltalan,	0
   S egymásba ütközik minduntalan.	0
   De nem csoda, a szív vendége nagy	0
   S igen kedves neki, mert az te vagy.	0
   (1847 szept.)	0
A RAB GÓLYA	0
   Árva gólya áll magában	0
   Egy teleknek a lábjában,	0
   Felrepűlne, messze szállna,	0
   Messze messze,	0
   Tengerekre,	0
   Csakhogy el van metszve szárnya.	0
   Tűnődik, féllábon állván,	0
   El-elúnja egyik lábán,	0
   Váltogatja, cserélgeti,	0
   Abban áll a	0
   Múlatsága,	0
   Ha beléun, újrakezdi.	0
   Szárnya mellé dugta orrát,	0
   Messze nézne, de ha nem lát!	0
   Négy kerítés, négy magas fal;	0
   Jaj, mi haszna!	0
   Bár akarna,	0
   Kőfalon nem látni átal.	0
   Még az égre fölnézhetne,	0
   Arra sincsen semmi kedve:	0
   Szabad gólyák szállnak ottan	0
   Jobb hazába;	0
   De hiába!	0
   Ott maradt ő, elhagyottan.	0
   Várja, várja, mindig várja,	0
   Hogy kinő majd csonka szárnya	0
   S felrepűl a magas égig,	0
   Hol a pálya	0
   Nincs elzárva	0
   S a szabadság honja kéklik.	0
   Őszi képet ölt a határ;	0
   Nincsen rajta gólyamadár,	0
   Egy van már csak: ő, az árva,	0
   Mint az a rab,	0
   Ki nem szabad,	0
   Keskeny ketrecébe zárva.	0
   Még a darvak hátra vannak,	0
   Mennek ők is, most akarnak:	0
   Nem nézi, csak hallja őket,	0
   Mert tudja jól,	0
   Ott fenn mi szól,	0
   Ismeri a költözőket.	0
   Megkisérté egyszer-kétszer:	0
   Nem bírná-e szárnya még fel;	0
   Hej, dehogynem bírná szárnya,	0
   Csak ne volna	0
   Hosszu tolla	0
   Oly kegyetlen megkuszálva!	0
   Árva madár, gólya madár,	0
   Sohse nő ki tollad, ne várd,	0
   Soha többé, fagyos télig;	0
   Mert, ha épen	0
   Nő is szépen:	0
   Rossz emberek elmetélik!	0
FALUSI MULATSÁG^[*]	0
   Vígan fiúk! húzd rá cigány!	0
   Könnyítsünk a nehéz igán,	0
   Könnyítsünk egy kicsit.	0
   Ez a nap a jó Istené,	0
   Ki a munkát elengedé.	0
   Igyunk bort! tölts Icik!	0
   Garázda nép mi nem vagyunk,	0
   Megkövetem csak mulatunk.	0
   Hap! hap! ma így megy a robot,	0
   Ma mink pergetjük a botot,	0
   - Nem más, fejünk felett;	0
   Aki megbánt, visszabántjuk,	0
   Nem megcsaljuk, nem berántjuk,	0
   Ütünk rá egy felet.	0
   Garázda nép mi nem vagyunk,	0
   Megkövetem csak mulatunk.	0
   Forgasd öcsém azt a leányt,	0
   Irígyli más, de sose bánd,	0
   Ha százan vannak is,	0
   Szabad a lányt táncra vinni,	0
   Megszeretni és elvenni -	0
   Szegény parasztnak is.	0
   Garázda nép mi nem vagyunk,	0
   Megkövetem csak mulatunk.	0
   Húzd el cigány a nótámat,	0
   Ráfütyülöm áriámat,	0
   Azt a régit, tudod.	0
   A füttyöt csak széllel szokták,	0
   És mikor a szelet fogták,	0
   Parasztnak is jutott.	0
   Garázda nép mi nem vagyunk,	0
   Megkövetem csak mulatunk.	0
   Kinek is van abban kára,	0
   Hogy lábunk nem áll langára?	0
   Hap! hap! aprózzuk rá.	0
   Kinek esnék tőle baja,	0
   Hogy a magyar nótát hallja?	0
   Hej! huj! daloljuk rá.	0
   Garázda nép mi nem vagyunk,	0
   Megkövetem csak mulatunk.	0
   Kinek baj, ha mi nem bánjuk,	0
   Hogy félszemű a cigányunk	0
   S kopott a hangszere?	0
   Urak körül nem kérkedik,	0
   Nekünk dövőz, minket pedig	0
   Felvidámít vele:	0
   Garázda nép mi nem vagyunk,	0
   Megkövetem csak mulatunk.	0
   Vígan fiúk! igyunk egy tust:	0
   A jó kedv tán nem úri jus,	0
   Se nem dézmás vagyon.	0
   A nóta sincs árendában,	0
   Válogassunk a javában,	0
   Mikor kedvünk vagyon.	0
   Garázda nép mi nem vagyunk,	0
   Megkövetem csak mulatunk.	0
   Talpam alá húzd te cigány,	0
   Könnyítsünk a nehéz igán,	0
   Könnyítsünk egy kicsit.	0
   A levegő az istené,	0
   Paraszt nóta is fér belé:	0
   Ihaj rá! tölts Icik!	0
   Garázda nép mi nem vagyunk,	0
   Megkövetem csak mulatunk.	0
                          Et voluisse sat est.	0
   (1847. szept. 7)	0
   ^[*] NB. Nem népies, hanem a nép és költői érdekében akar lenni. A. J.	0
A TUDÓS MACSKÁJA	0
   Nagy lett volna a tudósnak	0
   Az ő tudománya,	0
   De mi haszna, ha kevés volt	0
   A vágott dohánya.	0
   Könyvet irt a bölcseségről	0
   - S hajna!	0
   Akkor esett ez a bolond	0
   História rajta.	0
   Nem szeretett ez a tudós	0
   Semmit a világon,	0
   Járt legyen bár égen-földön,	0
   Két avagy négy lábon:	0
   De a kendermagos cicát	0
   - S hajna!	0
   Éktelenül megszerette,	0
   Majdhogy fel nem falta.	0
   Szolgája is volt; a háznak	0
   Ez viselte gondját,	0
   Hogy lába ne keljen és a	0
   Szelek el ne hordják.	0
   Hű cseléd volt félig-meddig,	0
   - S hajna!	0
   Koplalás lőn este reggel	0
   Bőséges jutalma.	0
   Máskülönben ment a dolga	0
   A kedves cicának:	0
   A reggelin gazdájával	0
   Ketten osztozának.	0
   Búsan nézte ezt a szolga	0
   - S hajna!	0
   Fél zsemlére, pohár téjre	0
   Nagyokat sohajta.	0
   Mert tudósunk a magáét	0
   Ha fölreggelizte:	0
   Felét a cicának adni	0
   Volt a szolga tiszte.	0
   Úriasan élt a macska,	0
   - S hajna!	0
   Csak nem akart, csak nem akart	0
   Meglátszani rajta.	0
   "Hé... izé... mi baja lehet	0
   Annak az állatnak?	0
   Szőre borzas, csontja zörgős,	0
   Szédelegve ballag."	0
   "Jaj, uram, hát a sok éhség! -	0
   - S hajna!	0
   Kétszereznők csak a tartást;	0
   Mindjárt lábra kapna."	0
   S az napságtól itce tej járt,	0
   Kapott egész zsemlét:	0
   A tudós csak lesi, várja	0
   Hogy ha nekitelnék.	0
   De a macska nem üdűlt fel,	0
   - S hajna!	0
   Elfogyott a fogyó holddal,	0
   Sarlóvá hajolva.	0
   Kendermagos szegény cica	0
   Nyavalyába esvén,	0
   Fölvette a néhai nevet	0
   Egy szép őszi estvén.	0
   "Átszellemült kedves állat	0
   - S hajna!	0
   Falatom megosztom vele	0
   Mégis meg van halva!"	0
   "Mi tagadás" - mond a szolga,	0
   "A cicus nem vétett:	0
   Én evém meg ő helyette	0
   Reggel az ebédet.	0
   Mondtam, menjen egérfogni,	0
   - S hajna!	0
   Nem tanyáz ám ott egér, hol	0
   Üres minden kamra."	0
   Nagy volt, mondok, a tudósnak	0
   Az ő tudománya,	0
   De mi haszna! Kevés hozzá	0
   A vágott dohánya.	0
   Könyvet irt a bölcseségről	0
   - S hajna!	0
   Ilyen apró dőreségek	0
   Gyakran estek rajta.	0
CZAKÓ SÍRJÁN	0
   Ott a költő sírja, a kicsiny fehér domb,	0
   Ujon ásott sír az, nem nőtte be hant;	0
   Ormán az öreg tél pihen ősz hajával,	0
   Ifju élet romja temetve alant.	0
   Mért halt meg? hiszen még oly soká élhetett:	0
   Bölcs kárhoztatás! menj, dobd reá kövedet.	0
   "Gyönge az a lélek, mely az élet súlyát	0
   Nem bírva, leroskad a pálya felén;	0
   Nem férfi az, aki fölveszi a gyilkot,	0
   Melyet vigaszul hagy a futó remény."	0
   Imhol a nyugágy, mit kislelkűség vetett	0
   Nagy lélek, eredj, dobd a sirra kövedet!	0
   Te, kit aranyhímes pólyába kötöztek	0
   S fednek születésed érdemcsillagi,	0
   Kire gondolkozni sem szorult magadra,	0
   S minden gondolatod más találja ki:	0
   Ily halál sohasem fog érni tégedet:	0
   Nagy lélek, eredj, dobd a sirra kövedet!	0
   Te erős jellem, ki csúszva-mászva győzesz,	0
   Akit a kegyszellő jobbra-balra hajt,	0
   Ki el birsz feledni egy hitvány mosolyért	0
   Annyi könnyes arcot, annyi zok sohajt,	0
   Ki az érző szívet gúnyosan neveted:	0
   Nagy lélek, eredj, dobd a sirra kövedet!	0
   Te, ki földi léted boldog hizlalóján	0
   Nem sejted, hogy benned égi szellem él;	0
   Ki, ha vágyaidat mérsékleni tudnád,	0
   Oktalan állatnak is beillenél:	0
   Soha ilyen gyászos nem leend végzeted:	0
   Nagy lélek, eredj, dobd a sírra kövedet!	0
   Te, utonállója minden pénzdarabnak,	0
   Kit silány éltedhez bilincsel az érc,	0
   Ki, ha rajtad állna - míg lesz a világon	0
   Nem tied egy fillér - örök-évig élsz,	0
   E merényt te soha, soha nem követed:	0
   Nagy lélek, eredj, dobd a sirra kövedet!	0
   És te szellemfukar, ki rideg falak közt	0
   Gyüjtesz a penésznek halott tudományt,	0
   Kit nem érdekel a hitvány földi ember,	0
   Míg a hold lakói állapotja bánt:	0
   Nagy lélek, eredj, dobd a sirra kövedet	0
   Vagy kőnél keményebb szivtelen könyvedet!	0
   Mi pedig, barátim, járjunk el a sirhoz	0
   Olvasztani róla könnyel a havat,	0
   Hadd sírjon a szív, ha itélni erőtlen!	0
   Tán így hamarább jön az enyhe tavasz	0
   S béhinti virággal az egyszerü dombot,	0
   Hol ő pihen, aki tövis közt bolyongott.	0
TÉLBEN	0
   Álmodám tavasszal,	0
   Szép, derűlt, virágos tavaszi napokkal;	0
   Zöld berek aljában susogó szellővel,	0
   Csevegő patakkal.	0
   Jártam új mezőn, hol	0
   Ménták illatoznak oldalán az érnek,	0
   Mely az őszvetés közt elbolyong, de ismét	0
   Azon helyre tér meg.	0
   Hullámzó vetés közt	0
   Búvócskázik a fürj; suttog a nő: "vá-vá",	0
   Nyomon űzi a hím s három pitypalattyot	0
   Örömmel kiált rá.	0
   Majd egy nyúl szökik fel	0
   S indul az ugarnak, gyorsan karikázva;	0
   "Elébe! elébe!" kurjogat a szántó	0
   Ösztökéjét rázva.	0
   Elkiséri szemmel	0
   Ameddig belátja, csaknem az égaljig;	0
   Most szólítja ökrét, szánt, szánt csöndesen, csak	0
   Síró füttye hallik.	0
   Kis pacsirta is szánt,	0
   Mint a szegény költő, fényes levegőben:	0
   Dalt zengve repült fel, dalt zeng a magasban...	0
   Hallgat leesőben.	0
   Karimás kalappal	0
   A juhőrző gyermek meglopni akarja;	0
   A madár tovább száll, s a fiú mérgében	0
   Nyáját megzavarja.	0
   Szöszke fürtű bárány	0
   Át- meg átszökdécsel a zöld hantu mesgyén,	0
   Anyját, aki most a nyáj közé vegyűlt el,	0
   Bégetve keresvén.	0
   Távolabb a csorda	0
   Szanaszét fehérlik, mintha ott valaki	0
   Széjjel a pázsitra szép mosott ruhákat	0
   Terített volna ki.	0
   Túl a kékes erdő,	0
   A tájnak sötétebb keskeny karimája;	0
   Jól kilátszik, mert még délibáb nem önte	0
   Árvizet alája.	0
   Száz meg száz madárhang	0
   Szól az árnyas erdőn, titkait beszélvén;	0
   Bokorról bokorra lomha kakuk szállong	0
   Szellős róna szélén.	0
   Olvasatlan ígér	0
   Hosszu, hosszu évsort, melyből egy se tölt el,	0
   Melynek mindenikén örökös tavasznak	0
   Reményszíne zöldell. -	0
   De oly hűs az erdő	0
   És a tiszta égre felhők gyülekeztek:	0
   Hallom a szélzúgást, arcomon is érzem -	0
   Szinte fázni kezdek.	0
   Ah, vagy úgy!... szobámat	0
   Hosszu éj kihűté s nyughelyemen fázom:	0
   Künn vad förgeteg száll, az kotorja szárnyát	0
   Röptiben a házon.	0
   Hold-, vagy hóvilág ez,	0
   Mely a telet éjjel sem hagyja feledni?	0
   Vagy talán a nap jő, unalmas robotját	0
   Így-úgy elkövetni?...	0
   Kívül a hideg szél	0
   Sűrü apró pelyhet csapdoz ablakomba;	0
   Benn fagyott virágok: a szeszélyes télnek	0
   Dús virágu lombja.	0
   Mily sivár ez a tél!	0
   Vastag hó takar be udvart, házi kertet;	0
   Országuton is csak az jár mostan, akit	0
   Isten átka kerget.	0
   Országut... hol az most	0
   A mezőt borító tenger hólapályon?	0
   Itt-amott ha látszik ut nélkül bolyongni	0
   Egy magános lábnyom.	0
   Az is elvesz egyszer:	0
   Két sarut találni s emberlábat abban;	0
   Erdőn farkas ordít; a síkon esik, fú	0
   Mindig vastagabban...	0
   Hagyjuk e zord képet,	0
   Hisz' ez a való, ez sivatag életem:	0
   Deríts szép álmokat örökzöld tavaszról	0
   Oh költészet! nekem.	0
   (1848. jan. 21)	0
ELDORÁDÓ	0
   Van egy ország: Eldorádó,	0
   Innét a nagy Királyhágón,	0
   Kelletig van benne minden,	0
   Az nem is kell, ami nincsen.	0
   Boldog egy nép aki lakja:	0
   Árnyékon a legyet csapja.	0
   Búzájától, mikor terem,	0
   Dohossá lesz minden verem	0
   S mind magának kell megenni,	0
   Mert nem tudja hová tenni.	0
   Ha pedig nem termett elég,	0
   Eladhatja mind, vagy felét:	0
   Bezzeg akkor van vevője	0
   S jó hasznot kapar belőle.	0
   A kenyérre, a haszonra,	0
   Mellyel tele zsebje, gyomra,	0
   Fel is önthet, mert az ecet...	0
   Isten bocsáss!	0
   Ez ráfogás:	0
   A sok jó bor rajtaveszett.	0
   Vagy ha nem bort - vizet ohajt,	0
   - Boldog ország! - az se nagy baj:	0
   Egyet sem lép érte lába,	0
   Felmegy a víz ablakába,	0
   Vagy az isten fellegébül,	0
   (Míg új háza fel nem épül)	0
   Ingyen ömlik a nyakába.	0
   De ki bolond innék vizet?	0
   Bort ihatik, mégsem fizet:	0
   Sőt - aranykor tért-e vissza? -	0
   Még fizetnek amért issza!	0
   Részeg fővel ha lefekszik,	0
   Elhorkolhat holnap estig:	0
   Más kisöpri háza táját,	0
   Fel sem költi a gazdáját;	0
   Más megfeji a tehenét,	0
   (El sem viszi, csak a tejét);	0
   Mindent más csinál helyette,	0
   Úgy álmában, mint imette;	0
   S bízta másra, vagy nem bízta,	0
   Mire ébred, minden tiszta,	0
   Minden megvan, minden jól van	0
   (Csak a borju nincs az ólban);	0
   S minthogy tenni	0
   Már nincsen mit,	0
   Legfölebb fejét vakarja	0
   S száját tátja... ha akarja.	0
   Másutt tán nem is képzelik:	0
   Ott a szájtúl mennyi telik,	0
   Úgy hogy a kéz és az elme	0
   Szinte rozsdát kap, heverve,	0
   Mert csak száj kell és nagy torok,	0
   Hogy rendin menjen a dolog.	0
   Száj kell hozzá, hogyha raknak	0
   Füst-alapot légváraknak;	0
   Szájjal áldoz a közjóra	0
   Az országnak dús lakója;	0
   Hát a hazát - oh! azt pedig	0
   Majd megeszik, úgy szeretik -	0
   Mégse tettel: szájjal védik,	0
   Pipálgatva örökkétig.	0
   És valóban - amely ennyi	0
   Jó dohányt bír megteremni -	0
   Méltó is, a hon javára	0
   Bátran kelni szál pipára.	0
   - De ki győzne mindent hosszan	0
   Elsorolni, ami ott van?	0
   Az iszonyu boldogságot,	0
   Milyet ember sose látott?	0
   Aki Tamás a dologban	0
   És akarja tudni jobban,	0
   Menjen oda, üssön tanyát,	0
   Nem kérdik ott apját, anyját;	0
   Boldognak, boldogtalannak	0
   Uraságot, földet adnak.	0
EPISZTOLA PETŐFIHEZ	0
   Imádott barátom, jó Petőfi Sándor^[*]	0
   Szives üdvözlését ime küldi Jean d'Or.	0
   Vettem oh nagy férfi, ostoba leveled,	0
   De azért nem mondom: hujj ki! vagy le veled!	0
   Mert nem üres hólyag és nincsen ebbe szél;	0
   Kedves ostobaság mind, amit e beszél,	0
   És a sok giz gaz közt, ha ugyan jól értek,	0
   Van sok szép kaláris, s több ily becses értek!	0
   Minden dolgok előtt: én nem írtam Toldyt,	0
   Hanem (ez már más szó, tehát jó rím) Toldit,	0
   És evvel döntődik ama szörnyü per el,	0
   Melyet amint írod, Európa perel.	0
   Ha tehát még most is folyna a nagy harc ott,	0
   Kár egy y-ért, mondjad, víni harcot.	0
   Hogy Murány a cenzor körme között vagyon,	0
   Oh ennek tudása nékem becses vagyon;	0
   Ámbár tartok tőle, hogy dühös strich-láza	0
   Mária beszédét szépen kistrichlázza,	0
   Hogy pedig ne legyen a szivem alján lom,	0
   Én bizony munkámat úrnak nem ajánlom.	0
   Máskép igen jól van a te komád asszony	0
   De tán nincs oly jól, mint öt hónapos asszony,	0
   Komám asszonyt pedig az isten éltesse,	0
   Annyival inkább, mert ha ő nem él, te se.	0
   Mi ámbár tudjuk, hogy bőven van a csók ott;	0
   Küldünk e levélben egy trillió csókot.	0
   Te pedig barátom, siess, írjad Lehelt,	0
   Kit lelkedbe szárnyas geniuszod lehelt,	0
   Írjad, mert nem érsz rá, ha itt lesz a nagy had,	0
   Harc és háború és igazi hadd-el-hadd.	0
   Akkor látom én meg arcodat, hogy lángal	0
   Hősi elszántságban tiszta sárga lánggal;	0
   Vágtatsz paripádon, mint por a szélvészen,	0
   Melyet szárnyaira száguldó szél vészen;	0
   Kedves komám asszony kezét tördelve sír:	0
   "Sándor, ha te elmész, engem elnyel a sír,"	0
   Mégis elhagyod őt, s oly tüzelve méssz el,	0
   Mintha tele volna szíved forró mésszel.	0
   Látom a derék hőst, ahol villog kardja:	0
   "Ist das Schwert zum Fechten?" "Mellyik? Ez a kard? Ja."	0
   Többet nem beszélnek, hanem összecsapnak;	0
   Vére a németnek úgy foly, mint a csapnak;	0
   Sándor vitézünknek egy sem állhat ellent;	0
   Épen mint a semmit, úgy ontja az ellent.	0
   Dumb Show.	0
   Sárga pitykés, zöld hajtókás, kurta szárú fűzött csizmás magyar	0
   huszár jelenik meg egy kis ajtón a kert alatt. Kedvese addig	0
   kíséri, könyörög, sír, elájul. A vitéz elrohan egy dombig,	0
   onnan széttekint, lát iszonyú magas kukoricát és rettentő sok	0
   ázott kendert. Visszafut a kis ajtóhoz, hol hű karok fogadják a	0
   győzedelmest. A hős juhászbundát terít le s borostyánai árnyékába	0
   heveredik.	0
   (Dumb Show exit.)	0
   És mivel nem harcolt borsóért vagy babért;	0
   Homlokára tűzik a diadal babért:	0
   Annyi érdemjellel rakva tér vissza már;	0
   Amennyit bizony nem mindenütt visz szamár.	0
   Eredj Sándor vitéz, hadd zengjek én neked	0
   Viselt dolgaidról XXIV éneket.	0
   (Szalonta, 1848. febr. 6)	0
   ^[*] Jelen költemény méltó utóda dicsekszik lenni "Dido panaszának",	0
   melyet még a boldog emlékű Magyar Kurír úgy dicsért fel 1790-ben,	0
   hogy annál egyenesebb magyarsággal írt verset nemigen olvasott az	0
   előtte ismeretes nyelveken. A. J.	0
AZ ALFÖLD NÉPÉHEZ	0
   Előhangja egy el nem készült költői beszélynek	0
   Ti, kikért teremnek a búzakeresztek	0
   S rózsává pirított fehér cipót esztek,	0
   Ti a gazdag alföld édes gyermekei!	0
   A felföldre is jó néha tekinteni.	0
   Tudom, böcsmérlitek a görbe tartományt,	0
   Nem adnátok érte egy jó pipa dohányt,	0
   A patkót sem állja vad lovatok lába,	0
   A kereketek sem tanult kalodába.	0
   Tudom, szeretitek látni a kék eget,	0
   A napot, hogy' űl el tekenője megett;	0
   S a csillagokat, bár meg nem olvastátok,	0
   Egy híján szemlélni mintegy átallnátok.	0
   Szerettek a síkra heveredni hanyatt,	0
   Kalap levén vánkos a fejetek alatt,	0
   Nézni a fiastyúk s göncölszekér felé,	0
   Olykor-olykor el is andalodni belé.	0
   S ha néztek fölfelé, néztek balra jobbra	0
   S nincs egy földi fűszál, mely rátok hajolna	0
   S mindenütt, mindenütt csupán eget láttok:	0
   Ti is égben vagytok akkor, azt tudjátok.	0
   Szeretitek látni a szép hajnal tövét,	0
   Hol a kerek földhöz tűzi bársony övét,	0
   Legszebb, legpirosabb ott az ég almája,	0
   Púpos hegy körösleg be nem harapdálja.	0
   Hát mikor félszemmel egyenest néz a nap	0
   A sík puszta színén: mint örűltök annak!	0
   Ugy-e, attól félti és azért néz széjjel:	0
   Nem pattant-e rajta domb az elmult éjjel?	0
   Szerettek ti mindent és örömmel tölti	0
   Szíveteket minden, ami csak alföldi:	0
   A puszták havasát, a fehér gulyákat,	0
   A puszták tengerét, a szép délibábot.	0
   És a mozgó tábort, a nyerítő ménest,	0
   Mely elláthatatlan az ember szemének;	0
   (Mert csürhe nálatok s nem ménes a neve,	0
   Ha napi járóföld nincs a kerűlete);	0
   A szép sík földeket, egyenesre szántva,	0
   Mert ti nem szántatok dombos bogárhátra,	0
   A zöld vetést, melynek széle-hossza nincsen,	0
   És az áldást rajta, ha megadta Isten.	0
   Mindezt kedvelitek igen-igen nagyon,	0
   Mivelhogy e dolog véretekben vagyon;	0
   Mert alföldi magyar, nem tót, a nevetek,	0
   Mert tejmézzel folyó lakhelyet nyertetek.	0
   Nem volt ez mindég így. Nem a békés rokon	0
   Hanem ellenség járt téres pusztátokon:	0
   Elvetett az ember, de nem takart soha,	0
   Lábán nyomtatá el török s tatár lova.	0
   Elnyomtatta, mondom, s ujra elvetette,	0
   Vadul termett aztán más idén helyette,	0
   Szegény bujdosóknak vadul termett annyi,	0
   Hogy hosszabb kín után fogtak éhen halni.	0
   Sokszor annak, akit utolért a halál,	0
   Kizöldült szájában a kövér búzaszál,	0
   Jött utána másik, a kalászt leszedte	0
   És az isten-adta, elhalt, mig megette.	0
   Hiszen hallottátok a futásnak hírét:	0
   Futott ám a gyáva, mert féltette bőrét:	0
   De kemény csatára keltek az erősek,	0
   Zsíros földeteken elhulltak az ősek.	0
   Nincs is más hegyetek, mint sok oly testhalom,	0
   Melyben egy egész had eltemetve vagyon,	0
   Mikor már kikezdé farkas, holló, kánya,	0
   Török és magyar test egy gödörbe hányva.	0
   Akkor a széttépett seregek foltjai,	0
   Kiket az ellenség hagyott hírmondani,	0
   Kerülék a pusztát, a perjés parlagot,	0
   Délibábján kívűl kit minden elhagyott.	0
   Mentek fölkeresni ama sziklatetőt,	0
   Hol a sas kinyúló csupasz kövekre költ,	0
   Elzavarák a sast, tojásit megették,	0
   S fészke helyén váruk alapját vetették.	0
   Ily sziklavárakban maradt fenn a csira,	0
   Mely most az alföldön buján hajt annyira,	0
   Mikor rozsda vert ki sarlót, ekét, kaszát	0
   S éhen-szomjan védte a magyar a hazát...	0
NEMZETŐR-DAL	0
   Süvegemen nemzetiszín rózsa,	0
   Ajakamon édes babám csókja;	0
   Ne félj, babám, nem megyek világra:	0
   Nemzetemnek vagyok katonája.	0
   Nem kerestek engemet kötéllel;	0
   Zászló alá magam csaptam én fel:	0
   Szülőanyám, te szép Magyarország,	0
   Hogyne lennék holtig igaz hozzád!	0
   Nem is adtam a lelkemet bérbe;	0
   Négy garajcár úgyse sokat érne;	0
   Van nekem még öt-hat garajcárom...	0
   Azt is, ha kell, hazámnak ajánlom.	0
   Fölnyergelem szürke paripámat;	0
   Fegyveremre senki se tart számot,	0
   Senkié sem, igaz keresményem:	0
   Azt vegye hát el valaki tőlem!	0
   Olyan marsra lábam se billentem,	0
   Hogy azt bántsam, aki nem bánt engem:	0
   De a szabadságért, ha egy íznyi,	0
   Talpon állok mindhalálig víni.	0
   (1848 ápr.)	0
EGYESÜLÉS	0
      Az, mi a költő lelkének	0
      Álomkép gyanánt	0
      Lengett a távol jövendő	0
      Tündér fátyolán;	0
      Az, miért epedt a honfi	0
      Soká, hasztalan,	0
      De nem hitte, csak mutatta;	0
      Hogy reménye van:	0
   Az többé nem álom, nem kétség homálya:	0
   Ismét egy a magyar kettévált hazája!	0
      Magyar nép, igaz rokonság	0
      Túl a bérceken,	0
      Mik sötéten ott kékellnek	0
      Világos egen;	0
      Osztályosunk jóban, rosszban,	0
      Kölcsön támaszunk:	0
      Benned, bárhogy' hány-vet a sors,	0
      Nem csalatkozunk.	0
   Öleljük meg egymást, szívesen, meghitten,	0
   És szeressük egymást: úgy áld meg az Isten.	0
      Most szeressük, mert ki tudja	0
      Felőlünk mi áll	0
      Írva a végzet könyvében:	0
      Élet vagy halál?	0
      Oh, ki tudja, nincs-e bennünk	0
      Rejtve már a mag -	0
      Hogy a csak most egyesűltek	0
      Együtt haljanak,	0
   Mint egymásra ismert ölelő testvérek,	0
   Kikben hatni elkezd a lappangó méreg...?	0
      Nem, nem! - Élni fog a nemzet,	0
      Amely összetart:	0
      Kit önvétke meg nem hódit,	0
      Nem hódítja kard.	0
      Megbünhödtük ősapáink	0
      Vétkét súlyosan;	0
      Napjainknak, a jelenben,	0
      Csak erénye van,	0
   S az erényes nemzet jutalma nem égi:	0
   Földön jut dicső és hosszú élet néki.	0
   (1848 máj.)	0
A RODOSTÓI TEMETŐ	0
   Vess lángot előttem, éjjeli szövétnek,	0
   Képzelet! s világits éjek éjjelébe;	0
   Messze, határin túl sok rabszolga népnek,	0
   Hozd a kis temetőt lelkemnek elébe:	0
   Hogy lássam az éjet, mely ottan feketűl,	0
   Halljam a csöndet, mely szent hamvak felett űl.	0
   Hol a kéz, hol a kéz, aki fölemelje	0
   Sírjokról a követ: egy nehéz századot?	0
   Hol van a szellem, ki életre lehelje	0
   A szivet, ha régen, régen elhamvadott?	0
   Ah! Midőn a hű szív porrá vagyon válva,	0
   Feltámasztja-e más, mint a költő álma?	0
   Éjfél van. Az eget, néhány csillagával,	0
   A Mármora tenger kebelén ringatja;	0
   Egyhangu morajjal dalt susog magában,	0
   Mint bölcső felett a szunnyadozó dajka;	0
   És az ég szemei, az a néhány csillag,	0
   Az álommal ők is alig-alig birnak.	0
   Elsohajt a lágy szél, mely a tavaszt hozza,	0
   Elsohajt a vízen és a partra téved:	0
   "Ébredj, fű-fa, ébredj!" halkan ezt sugdozza, -	0
   S ime, fűben-fában megmozzan az élet;	0
   Megmozdul az élet, felül, a kopáron:	0
   Csak alant a sírban örökös az álom.	0
   Ők alusznak ottan, a számkivetettek.	0
   Idegen hazának földe tesped rajtok.	0
   Elhagyák honukat, a soká védettet,	0
   Melyet pártos önzés megtörött, lehajtott.	0
   Elhagyák a szép hont, őseik lakását,	0
   Hogy ne látnák annak végső vonaglását.	0
   Ott vártak sokáig, noha nem reméltek.	0
   Nem volt kitől várni, csak a véletlentül.	0
   Hazájok szerelmét, ezt az örök mécset,	0
   Kebelök mélyében ápolgaták szentül;	0
   Addig ápolák, hogy annak is vége lett;	0
   Eltemeték egymást, idegen part felett.	0
   Ám hívek maradtak az utolsó percig,	0
   És szabadok, nem mint a hon többi népe. -	0
   Most a kis csoport sir már fel sem ismerszik:	0
   Új meg új tenyészet rendje nőtt fölébe,	0
   És, hogy föl ne leljük a nehány szent házat,	0
   Földig egyengette egy zsarnoki század.	0
   Éjfél van a sirban, éjfél van felette;	0
   Búg a Mármora, búg, tompa lágy morajjal.	0
   Hirtelen szél támad, a hullám felretten:	0
   Zúg a Mármora, zúg, riadalmas zajjal;	0
   Zúg a tenger, az ég tűz szemei nyilnak,	0
   Haragosabb fényre gerjed minden csillag.	0
   Egyszersmind keletről, hol a nagy Isztámbol	0
   Mélyen alszik, mint az elgyötört rabszolga,	0
   Hős alak közelget; arca, szeme lángol,	0
   S megharsan beszéde, a sírokhoz szólva:	0
   "Fel, fel, ti halottak, éjféli menetre!	0
   Rákóczi Ferenc hí, a szabadság lelke."	0
   És amint a szózat ereje megdördült,	0
   Lenn, a süket mélyben, tompa visszhang éled,	0
   Mintha most riadna serkentőt az a kürt,	0
   Mellyel idéz majd az utolsó itélet:	0
   S emelkednek onnan, erőre hajolva,	0
   Sötétlő alakok, mint megannyi fejfa.	0
   Szótlan seregelnek fejedelmök mellé	0
   Hívei, kik egykor vele halni jöttek,	0
   Kikben a mult század lelke megismerné	0
   Csákit, Zait, Mikest, Pápait, és többet;	0
   Radalovics papot, kiknek, mig napja múl,	0
   Nem a neve hangzott - szive vert magyarúl.	0
   "Miért buslakodtok, némán vesztegelve?"	0
   Hallatszik megint a fejedelmi szózat,	0
   "Nincs többé bilincsen a szabadság nyelve,	0
   Mint az ég haragja, oly hangosan szólhat,	0
   Hogy, mint nyárfa lombja, mit az ősz letarlott,	0
   Reszketve lehulljon, ha ki van még, zsarnok.	0
   Nem érzitek-é a körülfolyó léget,	0
   Mint emel, mint éleszt, mint ragad magával?	0
   Fölvet az ár; a föld egyre alább mélyed...	0
   Vitetünk, száguldó szélnek rohamával.	0
   Vigan, ti halottak, ti számkivetettek!	0
   Most mindenki vígad, csak az ármány retteg.	0
   Vigan, ti halottak! fel, az ős Budára,	0
   Honnan visszatiltott egy százados átok;	0
   Még áll, még erős a nagy királyok vára,	0
   Még tisztelve néz rá élő unokátok;	0
   Még van szív kebelben, és erekben van vér,	0
   Mit az eldőd büszkén sajátjának ismér."	0
   Fel, fel!... És mint vésztől űzőbe vett felleg,	0
   Gyorsan úsz az égen a kicsinyded tábor;	0
   Szellemtestöket, mint lobogó lángnyelvet,	0
   El-elkapja mintegy a szél s viszi távol,	0
   Majd halomra sepri, majd elmossa őket,	0
   Valamint a félénk, bujdosó felhőket.	0
   Alattuk a völgyek, erdők néma lakja,	0
   Mik szállást az éjnek oly örömest adnak,	0
   Alattuk a Duna csillámló szalagja,	0
   Városok, helységek, sorra elmaradnak;	0
   Nem soká feltűnnek a budai ormok,	0
   S a Mátyás nevéről neveztetett csarnok.	0
   Csend van a tetőkön, csend a völgy lapályin,	0
   Megszűntek zajogni akik ottan élnek;	0
   Nyugszik durva kövén vagy selyem párnáin	0
   A test, tarka bábbal játszadoz a lélek:	0
   Gyötrelem, kéjelgés, szerepök felváltva,	0
   Ez kunyhókba siet, az dús palotákba.	0
   Most, amint a sírok hős népe közelget,	0
   Dobban a nyugvó szív és sebesebben ver;	0
   Egy álom magaszt fel minden földi lelket:	0
   Őket látja, őket hallja minden ember;	0
   Túlvilági álom ez - nem szabad holnap	0
   Emlékezni rája gyönge halandónak.	0
   De nyomát bevési a lélekbe, mélyen,	0
   Oda, honnan a vágy, a sejtelmek jőnek,	0
   Mik diadalt ütnek a számvető észen	0
   És megváltoztatják rendjét az időnek,	0
   Hogy megáll az elme, mint egy bomlott gépely	0
   S bámulja a lelket csodás ösztönével.	0
   Oda vési nyomát e magasztos álom:	0
   Képei ködmását, hangjai visszhangját,	0
   A lejtő csoportot fenn, a magas váron,	0
   S dörgő éneklését, a szabadság dalját,	0
   Melyből a szeleknek szózatos fuvalma	0
   Ezeket hozá el a veszendő lantra:	0
   Ébredsz-e már, ébredsz-e már,	0
   Erős apák romlott fia?	0
   Vagy nálad a halottnak is	0
   Előbb kell föltámadnia?	0
   Küzdésre! halld, a kakasok!	0
   Rövid a nap, a munka sok.	0
   Mit fürösztöd gyáva könnyel	0
   A multat, ez ó emléket?	0
   Hah! nem ilyen áldozatra	0
   Szólit a kor lelke téged:	0
   Nem langyos vizet, - meleg vért	0
   Kell áldoznod a jövőért.	0
   Kidőlt, száraz törzsök a mult;	0
   A jövőnek vagy te magva,	0
   Szunnyadó mag, eltemetve,	0
   Tespedésben megrohadva:	0
   De a csíra még erőben:	0
   Mért ki nem hajt lombja zölden?	0
        Mily hangok a völgyben?	0
        Megzendül a vér,	0
        A szívdobogásból	0
        Vídám zene kél!	0
        Láncok szakadoznak,	0
        Kard, kopja zörög;	0
        Fuldoklik az önkény,	0
        Álmába' hörög.	0
   Vad kétségbeesés fölveri a palotát,	0
   S börtönből szabadult sohaj üldöz	0
        Gúnyhahotát.	0
        Föltámad az élet,	0
        És él a halál:	0
        Pajzsán a szabadság	0
        Szent címere áll.	0
        Eljő a reménység,	0
        És eljön a hír,	0
        Eljő a dicsőség;	0
        Rámosolyg a sír.	0
   Ujjongass ma, öröm! él magyar, áll Buda még!	0
   Nem hint szennyet apái porára	0
        A maradék.	0
   Mégis, ha úgy lenne, mégis, ha ők	0
   Máért cserélnék el a szebb jövőt?	0
   Ha vennének rabságot kincseken,	0
   S igába tolná őket idegen?	0
   Ha félbehagynák a díszcsarnokot,	0
   Melyet kezök már félig felrakott,	0
   Hogy légyen az hitvány férgek tanyája,	0
   Zúgó vihar rakja fészkét reája?	0
   Mégis, ha győzne resteség, viszály,	0
   S fajulnának saját vétkök mián?	0
   Ha elfelednék a küzdelmeket,	0
   Melyek fönntarták ezt a nemzetet?	0
   Ha elfelednék, mily soká dacolt	0
   Erőszak ellen ím e kis csoport,	0
   S midőn legyőzték sem kellett a béke:	0
   Önkénti számüzés lőn menedéke...?	0
   Úgy rontsa meg őket az átok!	0
   Úgy jőjön az éjszaki orkán	0
   Kicsavarni tövestül a tölgyet,	0
   Mely ezredig állt a hegy ormán!	0
   Vagy jőjön a tenger. Az örvény	0
   Tegye lábát csontjaikra	0
   Körtáncot lejtve fölöttük...	0
   S hahotázzon rá a szikla.	0
   Mindent, mit e nemzet	0
   Tőn, gondola, érzett,	0
   Mit róla az ősz hír	0
   Évkönyvibe jegyzett,	0
   Törüljön el onnan	0
   Örökre a nemlét;	0
   És ne legyen emlék,	0
   Melyből az utókor	0
   Sejdítse, gyanítsa,	0
   Hogy itt magyar élt...!	0
   Szörnyü, szörnyü...! szűnj meg, átok;	0
   Várakozz' még, elsiettél;	0
   Míg aludt, nem halt meg e nép:	0
   Hát most veszne, mikor eszmél?	0
   Nem! - Az ősök lelke lengjen	0
   Köztük, és buzdítsa őket;	0
   Az lehellje új életre	0
   A csatában elesőket.	0
   Börtön a sír: börtönünkbe	0
   Mért sietnénk többé vissza?	0
   Várjuk el, míg a szabad lég	0
   Könnyü testünket felissza.	0
   Akkor ők mibennünk élnek:	0
   Mi leszünk az a lehellet,	0
   Mely győzhetlenül kitartja	0
   A tusát a zászló mellett.	0
   És a nemzet, e derék faj,	0
   Dicsőségünk gondos őre,	0
   Multja kincs-aknái felett	0
   Élni fog örök időkre.	0
   Ekkép énekeltek a sír jövevényi	0
   S délcegen lejték a kisérteti táncot.	0
   Dalukat az égnek morgása kiséri;	0
   És mire a végső hang is elhullámzott,	0
   Szétfoszolnak, mint a völgyi szőke pára,	0
   Melyre rátekintett a nap egy sugára.	0
   Harmadszor kiált most a szárnyas őrálló;	0
   Fölreped a hályog a keleti égen,	0
   Szürkül az ég alja, s mint sürű pókháló	0
   Délre és éjszakra halvány sugár mégyen,	0
   Melyet visszanyomni az éjjeli ködnek	0
   Duzzadó felhői folyton erőlködnek.	0
   Majd a szürke sugár győz a viadalban,	0
   Halovány orcája pirosabb színt ölt fel;	0
   Vértenger lesz a lég... és az ember abban	0
   Úsz véres arcával és véres kezével...!	0
   De kigázol a nap, fényesen, melegen,	0
   Hogy uralkodjék a felhőtelen egen.	0
EGY ÉLETÜNK EGY HALÁLUNK	0
   "Muzsika szól, verbuválnak,	0
   Csapj fel, öcsém, katonának!"	0
   Muzsika szól: dörög a menny,	0
   Bömböl a szél nagykeményen,	0
   Zimankó gyül a hazára:	0
   Ébredjetek valahára.	0
        Egy életünk egy halálunk:	0
        A veszéllyel szembeszállunk!	0
   Összeröffent rác, cseh, német,	0
   Hogy felfalja ezt a népet,	0
   Ezt a népet, akit itten	0
   Ezer éve tart az isten.	0
        Egy életünk egy halálunk:	0
        A bitanggal síkra szállunk!	0
   Ezer éve, nem ma-holnap,	0
   Tűrjük itt, csak úgy lakónak,	0
   És ehol még felülfordul!	0
   Ki a házbul... a pitvarbul!	0
        Egy életünk egy halálunk:	0
        Jaj nekik, ha mi kiállunk!	0
   Itt élődött, hízott rajtunk,	0
   Mellé ült ha kitálaltunk,	0
   Zsírunk ette, vérünk szopta,	0
   Hogy testvérünk, azt hazudta.	0
        Egy életünk egy halálunk:	0
        A cudarral szembeszállunk!	0
   Ősapánk jól földhöz verte,	0
   De azt, látom, elfeledte;	0
   Most megint feltürte ingét,	0
   De mi vágjuk földhöz mindég.	0
        Egy életünk egy halálunk:	0
        Jaj nekik, ha síkra szállunk!	0
   Azt mondják: nincs magyar haza.	0
   Hohó! de nem addig van a;	0
   Nem lesz magyar, az meglehet,	0
   De titeket még eltemet.	0
        Egy életünk egy halálunk:	0
        Szép hazánkért kardra hányunk!	0
A LEGSZEBB VIRÁG	0
   Szép virág a rózsa, hát még a bimbója!	0
   Mert az ég harmatja mindennap mosdatja;	0
   Szép virág a szűz lyány innepnapra kelve:	0
   De legszebb virág a haza szent szerelme.	0
   Nem terem a kertbe', a fekete földbül,	0
   Sem a virágágyból soha ki nem zöldül:	0
   Csak terem az épen az ember szivében	0
   Az ember szivének legislegmélyében.	0
   A gyökere pedig vértől nedvesedik,	0
   Ha lankadni kezd is vérrel öntözgetik:	0
   Öntözzük, locsoljuk ezt a szép virágot!	0
   Ez gyümölcsöz nekünk édes szabadságot.	0
LÓRA...!	0
   Lóra, magyar, lóra! most ütött az óra,	0
   Nem is óra ütött: vészharangot vernek:	0
   Tűz van! ég a házad! a világ fellázadt:	0
   Most kell talpon állni a magyar embernek.	0
   Északról, keletről, délrül, naplementrül	0
   Az egész szomszédság mind ellened zendül;	0
   Akivel megosztád falatodnak felét,	0
   Legelébb is az köt készakarva beléd.	0
   Ezt a szép síkságot, ezt a dús alföldet,	0
   Ménedet, gulyádat irigyelik tőled;	0
   Elhagyják a köves terméketlen rossz tájt,	0
   S a tiéden vágynak tenni ingyen-osztályt.	0
   Mutasd meg azért is, hogy e puszta róna	0
   Halálthozó lakhely másunnan-valóra;	0
   Vize, levegője van neki vesztére:	0
   Szívfájást kap tőle s mind elfoly a vére.	0
MIT CSINÁLUNK?	0
   Földi! mit csináltok?	0
   Kaszát kalapáltok?	0
   Nem azt kalapálunk,	0
   Fegyvert köszörűlünk.	0
   A rendet a réten	0
   Már levágtuk régen:	0
   Megmártjuk kaszánkat	0
   Ellenség vérében.	0
   Szép piros harmatban	0
   Fürösztjük kaszánkat:	0
   Övig-övig vérben	0
   Védjük jó hazánkat.	0
JÁNOS PAP ORSZÁGA	0
   Büszke, harcos, kalandor nép	0
   Volt a magyar nemzet,	0
   Kétélű kard, mely ha moccant,	0
   Jobbra-balra sebzett;	0
   S jobbra-balra, merre fordult,	0
   A fegyvernek éle,	0
   Puszta lett a népes ország	0
   És üvöltött rajta végig	0
   Farkasok zenéje.	0
   Kin a német, minthogy őrá	0
   Járt a rud legjobban,	0
   Megfélemlék, megbusúla,	0
   Cselt szövött titokban:	0
   Nem birván az oroszlánnal,	0
   Annak vermet ása,	0
   Takarónak a veremre,	0
   Mint egyéb gazságra, jó lesz	0
   Krisztus szent vallása.	0
   "Ázsiának sáska-féle	0
   Kóborló pogánya,	0
   Isten a te lelkedet bár	0
   Mind pokolra hányja!	0
   Ne legyen az idvességben	0
   Soha semmi részed:	0
   Lelked üdvösségeért nem;	0
   De saját bőrünk javáért	0
   Megtéritünk téged."	0
   Így beszélt a német papság	0
   És a pénzbe markolt,	0
   (A papok nagytorku zsákja	0
   Már akkor is megvolt);	0
   Bor, tulok lett a dulásig,	0
   A pénzt nem kimélte,	0
   Tudta, nem vész kárba semmi,	0
   Húzni fogja firól-fira	0
   Az uzsorát érte.	0
   Lett is aztán dinom-dánom,	0
   Keresztyén tivornya.	0
   Hirdeté az istenígét	0
   Papok bora, bornya.	0
   Kocsma lett az istenháza,	0
   Melyben ittak-ettek, -	0
   S egy-két szentnek a nevét ha	0
   Elgagyogták részeg fővel,	0
   Mindent megfizettek.	0
   Kiváltképen egy pap, neve	0
   Iván, azaz János,	0
   Többi közt legjobban értett	0
   Ehhez a munkához.	0
   Udvarán örökké tombolt	0
   A lakzi, kaláka,	0
   Hét mérföldre érzett a szag	0
   S úgy hítták ezt a vidéket:	0
   János pap országa.	0
   Kedves ország volt ez a táj	0
   Minden naplopónak,	0
   Kasza-kapa-kerülőnek,	0
   Éhen kóborlónak;	0
   Kujtorgó ebek lakoztak	0
   A jó sült szagával,	0
   Kujtorgó magyar nép dőzsölt	0
   - Ha tudott keresztet hányni -	0
   Jánossal magával.	0
   Sült ökör hevert szanaszét	0
   János udvarában,	0
   Két szarván boros csobányok,	0
   Kés az oldalában.	0
   Akinek tetszett, odament,	0
   Az ökörből vágott,	0
   S jót ivott rá a csobányból,	0
   Nem is könnyen hagyta aztán	0
   Ezt a jó országot.	0
   Alig futott ennek híre	0
   A népség között el,	0
   Aki nem jött a szagára,	0
   A hirére jött el,	0
   Nem, hogy jól lakjék, hanem csak	0
   Hogy valamit lásson, -	0
   S addig nézte, addig nézte,	0
   Hogy maga is megkivánta,	0
   Kívül a palánkon.	0
   S aki egyszer megkivánta,	0
   Azt be is bocsáták,	0
   Pogány fővel el nem hagyta	0
   Többé a kalákát:	0
   Megtaníták kulacs-szónál	0
   A Krisztus hitére...	0
   Vagy nem is a hitre, hanem	0
   A vallást elundokító	0
   Sok mindenfélére.	0
   Első ága volt a hitnek	0
   (Elmondom a nagyját):	0
   Hogy minden termék tizedét	0
   A papoknak adják,	0
   Bort és búzát és baromfit,	0
   Földeket is mellé	0
   S faluszámra jobbágy-népet,	0
   Aki a kövér pusztákat	0
   Ingyen megmívelné.	0
   Másik ága volt a hitnek,	0
   Hogy: ne kapj a kincsen,	0
   Mennyországban a gazdagnak	0
   Semmi helye nincsen.	0
   Ne rabold el a némettől,	0
   Ami neki termett,	0
   Sőt ha ingedet lehúzza,	0
   Azt se bánd, mert Isten úgy ad	0
   Lelkednek kegyelmet.	0
   Harmadik volt: országodat	0
   Pap kezére bízzad,	0
   Ő ráér tanácsot adni,	0
   Míg más ember izzad.	0
   Ő mindent végez helyetted,	0
   Kell-e több jó annál?	0
   Bízd rá, ami gondba jőne;	0
   Csak a pásztor legyen ébren,	0
   Hadd aludjék a nyáj.	0
   Negyedik hitágazatja:	0
   Házasodjál össze,	0
   Gyenge a magyar, ha minden	0
   Nemzet nincsen közte;	0
   Hozz lakót, minél többfélét,	0
   Ültesd a nyakadra,	0
   S béketüréssel fogadjad,	0
   Ha tulajdon eszterhéjad	0
   Alól kizaklatna.	0
   Ötödik... mit én tudom mi?	0
   Az is ilyenféle	0
   Rágalom s káromkodás a	0
   Megváltó nevére,	0
   Melyeken a jó magyarság	0
   Gyönyörűen épült:	0
   Idegen kalandoroktól	0
   Ki hagyá magát pusztítni	0
   Csaknem mindenéből.	0
   Legott a királyi székre	0
   Német ember hágott,	0
   Aki fogta, másnak adta	0
   Titkon az országot.	0
   S amiatt, hogy másnak adta	0
   S a magyart megrontá,	0
   Iszonyú belháborúban	0
   Magyar a magyarnak vérét	0
   Esztendőkig ontá.	0
   Attól kezdve többször is volt	0
   János pap országa.	0
   Sült galamb, borral folyó ér	0
   És ingyen-kaláka;	0
   Melyekért a jó magyar nép	0
   Mindenét od'adta,	0
   S tett olyat részeg fejével	0
   Hogy, mikor kijózanodott,	0
   Százszor megsiratta.	0
   Most is vannak, akik ilyen	0
   Hizlalóba vágynak:	0
   Lomhán a gyomornak élni	0
   És élni az ágynak;	0
   Kik előtt, a hashoz mérve,	0
   A haza sem drága,	0
   S midőn ez küzdésre készti,	0
   Felsohajtnak: jöjj el, jöjj el	0
   János pap országa.	0
RÁKÓCZINÉ	0
   Ballada	0
   Mi lelt téged bús gilice madárka?	0
   Párom után nyögdécselek bezárva;	0
   Vas kalitkám csillog-ragyog, aranyos:	0
   De a lelkem, -	0
   Hejh! a lelkem	0
   Fenekéig zavaros.	0
   Mi lelt, mi lelt, szőke asszony, kékszemű?	0
   Társam után az én szivem keserű:	0
   Oroszlányom viaskodik csatában,	0
   Én pediglen	0
   Fogva vagyok	0
   Büszke Bécsnek várában.	0
   Büszke Bécsnek rettenetes császárja!	0
   Minek engem itt tartani bezárva?	0
   Miért reszket koronádnak gyémántja?	0
   Elbocsáthatsz:	0
   Gyönge kezem	0
   Koronádat nem bántja.	0
   Szabadságra könnyű módon szert tehetsz,	0
   Szőke asszony, elbocsátlak, elmehetsz:	0
   Csillapítsd le lázadozó férjedet,	0
   Békességért	0
   Hejh! örömest	0
   Odaadlak tégedet.	0
   Szőke asszony útnak ered, meg sem áll,	0
   Férje-urát fölkeresi Újvárnál;	0
   Szólana is, köszönne is: hiába!...	0
   Oda borul,	0
   Mint a bokor,	0
   Odaborul nyakába.	0
   "Ingó-bingó rózsabokor vállamon,	0
   Hozott isten, édes-kedves angyalom!	0
   Isten hozott, úgy ha jöttél, szép virág;	0
   Hogy eresztett	0
   Volna másként	0
   Az a bécsi porkoláb."	0
   Hátratekint a szép asszony, de nem szól,	0
   Háta mögött áll a cseh kém, tudja jól:	0
   Császár küldte a cseh kémet utána,	0
   Hallgatózni,	0
   Leskelődni	0
   Békeszerző szavára.	0
   "Ingó-bingó rózsabokor vállamon!	0
   Néma vagy-e, hogy nem szólasz angyalom?"	0
   - "Néma legyek, mikor arra szót vesztek,	0
   Amiért a	0
   Bécsi udvar	0
   Engem ide eresztett!	0
   Azt akarnák, fulánk legyen csókomba',	0
   Mézes-mákot elegyítsek szavamba,	0
   Kebelemen altassam el haragod:	0
   Akkor aztán	0
   Egy országért	0
   Kiadnának egy rabot!	0
   Személyemnek Magyarország nagy ára,	0
   Visszamegyek, szavam adtam reája,	0
   Felfogadtam, meg is állom emberűl:	0
   Visszamegyek,	0
   Ha veled a	0
   Békesség nem sikerűl.	0
   Jobban ismered te Bécset nálamnál:	0
   Hitszegővel alkuba mért állanál?	0
   Szava játék, hite szellő, kárhozat...	0
   Vezérelje	0
   A nagy isten	0
   Győzedelmes kardodat! -"	0
   "Ez igaz hit legyen áldás utadon;	0
   Vezéreljen a jó isten, angyalom! -	0
   Válaszomat, érdemes cseh, vidd vissza:	0
   Császárod, ha	0
   Ilyet akar,	0
   Magyar nőre ne bizza."	0
   Búbánatos szőke asszony, kékszemű!	0
   Meddig lesz még a te sorsod keserű?	0
   Rab vagyok még büszke Bécsnek várában:	0
   Rab vagyok, de	0
   Oroszlányom	0
   Harca nem lesz hiában!	0
A RABLELKEK	0
   Hát ez a szabadság napja,	0
   Mely így éget és vakit?	0
   Mely soha nem látogatta	0
   Börtönünk gyász ablakit?	0
   Ah! ez égő lángözönhöz	0
   Gyenge szemünk nem szokott:	0
   Menjünk vissza börtönünkbe!	0
   Kedves félhomály van ott.	0
   És e nyüzsgő élet, e zaj,	0
   E szilaj, zúgalmas ár,	0
   Mely el-elsodor magával	0
   S fejünket boritja már, -	0
   Ah, mi háborító e zaj	0
   S mindig lázas állapot:	0
   Menjünk vissza börtönünkbe!	0
   Állandó magány van ott.	0
   Itt a lég nyersebb, keményebb,	0
   A szellő fuvása metsz,	0
   Felhő tornyosul felettünk,	0
   A villám cikázni kezd,	0
   Ég a földet megrohanja,	0
   Itt öl a vész, gyujt amott:	0
   Menjünk vissza börtönünkbe!	0
   Csendes, jó idő van ott.	0
   Mennyi küzdés! mennyi munka!	0
   Éber álom, hosszu éj,	0
   Szirt s hullám között hánykódás,	0
   Kis reményhez nagy veszély!	0
   Ah, e fáradság, rebengés	0
   Nem gyötörte a rabot:	0
   Menjünk vissza börtönünkbe!	0
   Béke, nyúgalom van ott.	0
   Hah, mi ez: kard villámlása,	0
   Álgyudörgés, vérpatak,	0
   Égő fáklya, véres zászló,	0
   Öldöklő s leölt hadak!	0
   Szalmaágyon, cseppről cseppre	0
   Elenyészni volna jobb:	0
   Menjünk vissza börtönünkbe!	0
   Csöndesebb halál van ott.	0
ÉL-E MÉG AZ ISTEN?	0
   Él-e még az Isten... magyarok Istene?	0
   Vagy haragra gerjedt népének ellene,	0
   És elhagyta végkép,	0
   Hogy rabló, zsivány had, bérbeszedett csorda	0
   Égesse, pusztítsa, öldökölje sorba	0
   Régi kedves népét?	0
   Él-e még az Isten - az az Isten él-e,	0
   Ki e dús Kanaán országba vezérle	0
   Mint Izráelt hajdan,	0
   Hozván őseinket füstnek fellegében,	0
   Égre felpirosló tűz-oszlop képében,	0
   Véres viadalban?	0
   Él-e még az Isten, - az erős, hatalmas,	0
   Aki elleninken adott diadalmat	0
   Száz-meg-száz csatákon?	0
   Aki ujjainkat kardhoz egyengette,	0
   Nevünket dicsővé, félelmessé tette	0
   Széles e világon?	0
   Él-e még az Isten, ki erős karjával	0
   Megtartott, megőrzött ezer éven által	0
   Egész mostanáig?	0
   Ki annyi veszély közt nem hagyá elveszni,	0
   Töröknek, tatárnak martalékul esni	0
   Árpád unokáit?	0
   Él még, él az Isten... magyarok Istene!	0
   Elfordítva sincsen még e népről szeme,	0
   S az még, aki régen:	0
   Harcra hát, magyar nép! Isten a vezéred:	0
   Diadalmat szerez a te hulló véred	0
   Minden ellenségen.	0
AZ ÖRÖKSÉG	0
   Azok a magyarok, kik e hazát	0
   Véren vették, vérrel ótalmazák,	0
   Azok a magyarok, ha riadót fúttak,	0
   A halál képétől nem messzire búttak.	0
   Lakásuk volt paripájok háta,	0
   Vetett ágyok kemény nyeregkápa:	0
   Ettek és aludtak vérmocskolta nyergen,	0
   Jártak éjjel-nappal sok nehéz fegyverben.	0
   Nem kérdezték: sok-e az ellenség?	0
   Olvasatlan próbáltak szerencsét;	0
   Tudták, a szerencse mindig ahhoz pártol,	0
   Kinek szive még a halálban is bátor.	0
   Elfogytak, elzülltek ottan-ottan,	0
   Szép országok hevert elhagyottan,	0
   Fölveré az isten mindenféle gyoma,	0
   Éktelenné tette török, tatár nyoma.	0
   Rongált zászló lőn az ő formája,	0
   Nem volt annak színe, sem fonákja,	0
   Itt-amott sötétlett rajta egy-egy vérfolt:	0
   Szép zászlónk, az ország, váznál nem egyéb volt.	0
   E becses zászlónak, a hazának,	0
   Védelmében hányan elhullának!	0
   Vérökben a rúdját hányszor megfereszték	0
   Régi ősapáink! de el nem ereszték.	0
   Igy a zászló, ránk örökbe maradt,	0
   Ránk hagyák azt erős átok alatt:	0
   Átok alatt, hogy, ha elpártolunk attul,	0
   Ne legyen az isten istenünk azontul.	0
   Most telik be, vagy soha, ez átok.	0
   A zászlót, a zászlót ne hagyjátok!	0
   Ha minket elfú az idők zivatarja:	0
   Nem lesz az istennek soha több magyarja.	0
ÁLOM - VALÓ	0
   Fekszem kínos ágyon. Minden tagom össze-	0
   Zsibbadoz fektemben, mintegy lekötözve.	0
   Csak tompán sajog a fájdalom, nem éget;	0
   Homlokomon érzek hideg veritéket.	0
   Minden pehelyszál nyom, mint egy-egy kődarab,	0
   Akadoz eremben a vér, s el-elmarad;	0
   S míg legyez szárnyával borongó pillámon,	0
   Körmével szorítja keblemet az álom.	0
   Fekszem álmadozva. Ködös, hideg éjjel	0
   Nehézkedik rajtam sírhalom terhével;	0
   Messze fönn a szél zúg, hallom azt félébren,	0
   Mintha fenteregnék mély folyó medrében.	0
   Néha úgy is rémlik, hogy talán imetten	0
   Látom a hömpölygő hullámot felettem;	0
   Mint úszó fatörzshöz, a hullámhoz kapok:	0
   S ölelő karombul eltűnnek a habok.	0
   Most lelkem fölébred... egy álomból másba:	0
   Fövenyből, iszapból tagjaim kiásva	0
   Jutok zöld mezőre, mely fölött a kék ég	0
   Verőfényes napja fölemelte székét.	0
   Illatoz a pázsit, madárének hallik,	0
   Könnyű lépteimtől még a fű se hajlik,	0
   Lepke módon szállok virágról-virágra:	0
   Kimagyarázhatlan keblem boldogsága!	0
   Testem étherré vált. Repülni akarok,	0
   Lebbenő szárnyaim e két könnyű karok,	0
   S mint füttyös pacsirta, vígan, örömégve	0
   Fúrom fel magamat a kékellő égbe;	0
   Arcomat a tiszta szellő mosogatja,	0
   Kitárva előttem a menny boltozatja,	0
   Én kéjelgve nézem az elhagyott földet,	0
   A hegyek redőit, a bolyhos erdőket.	0
   Még egy perc... az égen elterül egy árnyék,	0
   És én mintha vékony ködfelhőbe' járnék.	0
   A tüzes nap fénye, melege kihalva!	0
   Őt magát borítja felleg szürke hamva.	0
   Minden arra mutat, hogy kitörni készül	0
   A vihar, - szél támad, előköszöntésül;	0
   Felleg felleget nyom, villámtűzben állok...	0
   Csattan az ég... főm zúg... eltünnek az álmok.	0
   Én megsemmisülve fekszem. Nagysokára,	0
   Sivárló pusztában, melynek nincs határa,	0
   Melyen nincs egy fűszál, vagy egy élő féreg,	0
   Egyedül, éjszaka eszméletre térek.	0
   Soká nyugszom ottan; jól esik pihennem,	0
   Eltünt álmaimat gondolóra vennem:	0
   Mert csak álom volt az mind, istennek hála!	0
   A vihar, a villám, mely engem talála.	0
   Hallgatok, hallgatok csendes-andalogva,	0
   Hallom, mintha lenn a föld szive dobogna,	0
   Egy, kettő... számlálom valahányat dobban,	0
   Mindig sűrüebben, mind közelebb s jobban.	0
   Paripák nyihognak, hadsereg közelget:	0
   Én kelnék az útból, de a föld nem enged;	0
   Fehér lepedőmnek visszaránt a terhe:	0
   Átmegy a nép rajtam: én fekszem leverve.	0
   Mire föltekintek, a teljes hold képe	0
   Nyájasan mosolyg le, ágyamnak elébe,	0
   Vánkosom, mint tajték, szép fehéren dagad,	0
   Hallok női, gyönge, suttogó szavakat.	0
   Kinyújtom karomat... s egy pikkelyes, hideg	0
   Kígyó tekerül rá, mely fülembe sziszeg;	0
   Iszonyodva tépem e szörnyet lefelé,	0
   Küszködöm, kiáltok... s fölébredek belé.	0
   Istenem, istenem, mily jól esik ennyi	0
   Gyötrő álom után végre fölserkenni!	0
   Hosszu az éj, hosszu; messze még a holnap	0
   A sötétbe néző szegény virrasztónak.	0
   Összedúlt párnámon kínosan forgódom:	0
   Nincs erőm alunni, pedig volna módom.	0
   Csend van, és a csendben, tőlem jó-távoldad,	0
   Egy kis óra élénk "pit-pat"-ozást folytat:	0
   Úgy tetszik, szú őröl... s mintha félig asszú	0
   Életfám gyökerén rágódnék az a szú!	0
   Hánykódik az elmém hullámról hullámra.	0
   Rajzol a képzelgés álmatlan pillámra:	0
   Pillámat beírja mozgó képeivel,	0
   S képeit a tarka életből szedi fel.	0
   Ott van a bízalom, ez a dőre álom;	0
   Ott ül a kaján hit egy törött nádszálon;	0
   Ott van a reménység, s örök rettegéssel	0
   Futja versenyét a kétségbeeséssel!	0
   Látom a reménynek vékony szálán tartott	0
   Villám tündöklésü damokleszi kardot,	0
   Melynek átkos éle nyugatról s keletrül	0
   Egy egész országon húzódik keresztül	0
   S egy egész nemzetnek áldozati nyája,	0
   Egy néptörzsök esik a bárdnak alája.	0
   Elfordulok és a fölserkenést várom,	0
   Míg meggyőződöm, hogy e rémkép... nem álom!	0
   Vérpatakot látok, mindenfelé sokat,	0
   Indúlok keresni fel a forrásokat,	0
   Keresem, keresem rebegő szememmel,	0
   És oh! megnyilt honfi szivekben lelem fel.	0
   Fölkacagok búmban és dühömben sírok	0
   Értetek, zsengéül elesett mártírok!	0
   Szívem fáj. Erősen megtörlöm szememet:	0
   Ébresztem magam, de nem lehet, nem lehet!	0
   Oh zsenge mártírok, hazám vérvirága,	0
   Korán sírba hulló nemes ifjusága,	0
   Kikben egy-egy bölcs vész el s megannyi bajnok,	0
   Kikben a jövendőt öli ádáz zsarnok:	0
   Lesz-e, vajon, ennyi áldozatnak bére?	0
   És derít-e hajnalt a nemzet egére,	0
   Mely sebeitekből kiözönlik, a vér...?	0
   Vagy apákat isten most a fiakban vér?!	0
   Lesz-e nemzet, mely a győzödelmi helyen	0
   Csontjaitok felett oszlopot emeljen,	0
   Ahol majd az anyák, kik még jól ismertek,	0
   Könnyel növesszenek egy virágos kertet;	0
   Ahol a késő kor, e hálás tanitvány,	0
   Emlékezettöket ünneppel ujitván,	0
   Össze-összegyűljön: férfi, nő,... s a gyermek	0
   Olvasni az oszlop betüin kezdjen meg?	0
   Lesz-e költő, ki az édes anyanyelven	0
   Rólatok korának csudát énekeljen?...	0
   Vagy elszórnak majd az éjszaki vad szelek,	0
   S idegen nép tombol hamvaitok felett?	0
   Vagy nem lesz, aki egy könnyet ejtsen rátok:	0
   Ősi hajlékában ég meg ősz apátok,	0
   S kis testvéreitek, amint térdepelnek,	0
   Martalékul jutnak a játszó fegyvernek?	0
   Mert - jaj, amit látok! - széles e hazában	0
   Dúl fajirtó fegyver, széltiben, hosszában;	0
   Minden bűn az élet, a szívnek verése:	0
   Százszoros halál egy élet büntetése!	0
   Ott az égő falvak, rombadőlt lakások,	0
   A mezetlen inség, a jajkiáltások,	0
   A vadonba elszórt temetetlen testek,	0
   Mikre éh keselyűk, hollók gyülekeztek!	0
   Ott a hitszegő hit, ott a dölyfös ármány	0
   Ámítnak, hazudnak, házrúl-házra járván;	0
   Ott a bűn, ki rég eldobta az álarcot	0
   S az igazság ellen nyiltan visel harcot.	0
   Ott nem szent a tűzhely, sérthető a vendég,	0
   Ott a férfi öl nőt és az erős gyengét...	0
   Ah, szemem elképzik és lelkem legörnyed:	0
   Nem bírja meg a szem, a lélek, e szörnyet.	0
   Istenem, istenem, mily jó volna ennyi	0
   Gyötrelmes valóból szebb álomra kelni!	0
   De midőn a remény oly igen tünékeny,	0
   A kétségbeesés az én reménységem:	0
   E kettészakított oroszlán kebele	0
   Szebb remények édes mézivel van tele.	0
   Ama szent haragban, mely soha nem számit,	0
   Midőn szórja méltó dühének villámit,	0
   Haragodban bízom és hiszek, óh nemzet,	0
   Hogy ellenid sirja a te sirod nem lesz.	0
   Én hiszem, távol még az idő tenéked	0
   Áldozni Szigetvárt s új Thermopylaeket;	0
   Én hiszek, - gyalázat volna kételkednem -	0
   Kelő nagyságodban és dicsőségedben,	0
   Koszorúkat ide, veszteglő cserágat!	0
   Hősök nemzedéke emelkedik ott:	0
   Hol ily tűz az ifjú, s hol ily ifju a vén,	0
   Nem lehet a nemzet, nem, élve-halott.	0
ERDÉLY	0
                                      I	0
   Megtörtént. Nem mondom, amit érdemeltél -	0
   Amit a sors mért rád, szegény, szegény Erdély!	0
   Nyomorúvá gyötre százados rabságod,	0
   Tört erőd nem bírja meg a szabadságot.	0
   Láncaid lehulltak s im azontúl soká	0
   Félve lépdel lábad, amikép megszoká.	0
   Gazdagon sütött rád a szabad nap fénye,	0
   S még mindig szemedben börtönödnek éje.	0
   Kialudt, kiégett vulkán vagy ma, - benned	0
   Ama régi lángból egy szikra sem gerjed.	0
   És ha tán gerjedne, és ha tán gyuladna,	0
   Azt elfojtja kebled tehetetlen hamva.	0
   Megesett, - ha nem is, amit érdemeltél, -	0
   Aminek szükségkép esni kellett, Erdély.	0
                                     II	0
   Avagy a történet nincsen-e megirva,	0
   És nem emlékeznél régi napjaidra?	0
   Elfeledted volna multad annyi hősét, -	0
   Míg szerencse pártolt s még inkább dicsőség?	0
   Elfeledted volna - hiszen nem volt régen -	0
   A vergődő sast az oroszlány körmében?	0
   És hogy akinek most lába szennyét nyalod,	0
   Fejét ingatá az óriásnak karod?	0
   Fájdalom s gyalázat? igen, elfeledted,	0
   Az idők hulláma összecsap feletted:	0
   A történet elhagy s lapjain tenéked	0
   Nem szentel jövőre egy betű emléket.	0
   Bocskai, Rákóczi, Bátori és Betlen	0
   Nagysága beárnyaz törpe lételedben:	0
   Ah, e dönthetetlen sziklái a multnak	0
   Elhunyó napodtól szégyenben pirulnak!	0
   Szív valál a multban, mely szünetlen vertél,	0
   A szent szabadságért lángoló szív, Erdély:	0
   Mikor zsibbadás ült minden külső tagon,	0
   Te valál az, aki lüktettél szabadon.	0
   Most mi vagy? megromlott sánta-béna kéz-láb;	0
   Tehetetlenségnek szolgasága néz rád:	0
   Zsarnokod nem fárad többé láncra tenni,	0
   Megtanulta már, hogy - nem bírsz szabad lenni!	0
   (1848 nov.)	0
VÁLSÁG IDEJÉN	0
   Itt, hová csak későn, csak nagy-néha téved	0
   A hír szózatának egy muló visszhangja;	0
   Hol nincsen jelen, csak multban él az élet,	0
   S még remény az, ami másutt ki van halva:	0
   Itt várok, s tünődöm	0
   Oh hazám! jövődön;	0
   Szememet kerűli az éjféli álom,	0
   És a kétség lomha perceit számlálom.	0
   E percek be olcsók, jaj be olcsók nékem,	0
   S mily drágák lehetnek a szegény hazának!	0
   Kél-e napja most, vagy most tűn le az égen?	0
   Ah, mi festi arcát, öröm-e, vagy bánat?	0
   Kéj és kín gyanítnom.	0
   Üterét tapintom	0
   A köröttem lomhán tespedő időnek:	0
   Messze lüktetését hogyan érzeném meg?	0
   Mint áradt folyóvíz rohan az idő, - én	0
   Hallom-e zúgását, vagy csak hallni vélem?	0
   Bújdosom, szétömlött árjait kerülvén;	0
   Hullámzása alig tetszik a víz-szélen.	0
   Olykor-olykor, messze,	0
   A távolba veszve,	0
   Egy moraj begörgi a csendes vidéket,	0
   Mint midőn a vihar álmában beszélget.	0
   E moraj... ki mondja meg nekem, mi volt ez:	0
   Támadó vész, vagy már annak utóhangja?	0
   Égi háború, vagy zápor, ami jól tesz?	0
   Győzelem-robaj, vagy holtak bús harangja?	0
   Nem hallok, nem látok:	0
   Keresek világot:	0
   Oh, ha most valaki egy sugárkát adna!	0
   Bár a látás után szivem megszakadna...	0
   (1849. jan. elején)	0
ÁPRILIS 14-ÉN	0
   Egy a pálya, egy a végcél:	0
   Élet, vagy dicső halál;	0
   Fel, fel a nagy küzdelemre!	0
   A sorompó nyitva áll.	0
   Zászlónkon a szent jelíge:	0
   Csak az boldog, aki küzd;	0
   Ki még most is tántorogna,	0
   Annak többé nincsen üdv.	0
   Függetlenség! Ez a jelszó,	0
   És szabadság a nagy cél:	0
   Teljes független szabadság; -	0
   Nem kell semmi, ami fél.	0
   Zárt üvegházban tengődve	0
   A szabadság nem tenyész:	0
   Élet vagy halál jöjjön ránk,	0
   Csakhogy légyen egy egész.	0
   Bánjuk-e, hogy szolgaságért	0
   Alkudoznunk nem lehet?	0
   Hogy nincs módunk meggyalázni	0
   A kivívott hős nevet?	0
   Hogy, miért a honfi vére	0
   Folyt s folyand piros mezőn,	0
   Megnyirbálni zöld asztalnál	0
   A borostyánt tiltva lőn?	0
   Bánjuk-e, hogy a dicsőség	0
   Egészen szárnyára vett?	0
   Hogy egészen és örökbe	0
   Birjuk a becsűletet?	0
   Hogy karunknak győzedelmét	0
   Látja, nézi a világ,	0
   S temetőnkhöz, mint diadal-	0
   Ívünkhöz, kész a cser-ág?	0
   Sőt örüljünk, sőt előre!	0
   Habozásban nincsen üdv.	0
   Zászlónkon a függetlenség:	0
   Az fog élni, aki küzd.	0
   Fel, fel a szent küzdelemre!	0
   A sorompó nyitva áll:	0
   Egy a pálya, egy a végcél:	0
   Dicső élet, vagy halál.	0
HAJ, NE HÁTRA, HAJ ELŐRE	0
   Haj, ne hátra, haj előre!	0
   Vérmezőről vérmezőre!	0
   Mert ott az a virág terem,	0
   Melynek neve győzedelem,	0
   Haj rá haj!	0
   Tavaszodik, lágy az idő,	0
   Kihajt a fű, kövéren nő:	0
   Az is azért olyan kövér,	0
   Megáztatta tövét a vér.	0
   Haj rá haj!	0
   Hadd áztassa, hisz az nem baj,	0
   Ha szépen hajt, nem másnak hajt;	0
   Ha terem is, nekünk terem	0
   A véren vett győzedelem,	0
   Haj rá haj!	0
RÓZSA SÁNDOR	0
   Rózsa Sándor, Rózsa Sándor,	0
   Hova lettél?	0
   Megvagy-e még, harcolsz-e még,	0
   Vagy elestél?	0
   Megvan-e még az a híres	0
   Karikásod,	0
   Akivel úgy meg-meghajtád	0
   A vad rácot?	0
   Derék magyar Rózsa Sándor,	0
   Ha magyar kell,	0
   Fel is ér a granicsárból	0
   Vagy ötvennel.	0
   Mert a félszet kis korában	0
   Ha ismerte,	0
   Rossz feje volt, a nevét is	0
   Elfeledte.	0
   Félni rossz, de jó tartani	0
   Néha-néha,	0
   Sokszor esik az emberen	0
   Kuruc tréfa:	0
   Sándoron is, ki az oka	0
   Hogy megesett?	0
   Kár volt jobban nem vigyázni	0
   Egy keveset.	0
   Kivezeték istállóból	0
   Paripáját,	0
   Leakaszták a fogasról	0
   Karikását,	0
   Fegyvereit összeszedék	0
   Egy rakásba:	0
   Úgy nyomák meg szegény Sándort	0
   Vetett ágyba!	0
   Illyen-ollyan szedte-vette	0
   Cudar népe,	0
   Így ejtitek ti az embert	0
   Kelepcébe?	0
   No várjatok - de itt osztán	0
   Megcifrázta -	0
   Belékerül ez a játék	0
   Öt-hat rácba.	0
   Ennyit mondott. Nem is szóla	0
   Másnap estig;	0
   Naplementkor kivezették,	0
   Hogy elvesztik.	0
   Körülfogták renyhe rácok,	0
   Szerviánok,	0
   Kopasz szájú hetyke tisztek,	0
   Kapitányok.	0
   Rózsa Sándor, megszorultál	0
   Most az egyszer;	0
   Egy anya szült: innen ugyan	0
   Nem menekszel.	0
   Jobb lesz neked könyörögni	0
   Térden állva,	0
   Mint nyakason bevágtatni	0
   A halálba.	0
   Kérne is ő, szépen kérne,	0
   De ha nem tud.	0
   Körülhordja a szemét, de	0
   Nincs egér-ut.	0
   Rést keres a sokaság közt,	0
   Merre nyilna; -	0
   Azt miveli két szeme, mint	0
   A vasvilla.	0
   Kutya madzsar! lement a nap,	0
   Este van rád:	0
   Add számon a sok jó vitézt,	0
   Sok szép marhát.	0
   Egy halálod száz halálnak	0
   Semmi ára:	0
   Elevenen kínozunk a	0
   Másvilágra.	0
   De ha mégis megtanítasz	0
   Hamarjában,	0
   Hogy kell bánni ostoroddal	0
   A csatában,	0
   Rövidítünk a halálnak	0
   A cifráján:	0
   Hat golyó száll egy fészekbe	0
   Szived táján.	0
   Egyet gondol Rózsa Sándor,	0
   Hogy attól még	0
   Más ember csak gondolva is	0
   Elírtóznék.	0
   Ide hát a karikásom	0
   Jobb kezembe!	0
   Szellőfogó paripámat	0
   Fölnyergelve!	0
   Szellőfogó paripáját	0
   Fölnyergelik,	0
   Hosszú cifra szíj ostorát	0
   Előveszik:	0
   Nyerít a ló örömében,	0
   Az ostor is	0
   Megöleli jó gazdáját	0
   Háromszor is.	0
   Rajta, rajta, hív paripám,	0
   Karikásom!	0
   Nem eleget látott a rác,	0
   No, hadd lásson.	0
   Tiszt uramék megkövetem:	0
   Egyszer-másszor	0
   Így, meg így tett ostorával	0
   Rózsa Sándor.	0
   Avval neki! az urakat	0
   Verni képen,	0
   Jobbra-balra, össze-vissza,	0
   Mindenképen.	0
   Szerencsés rác, akinek csak	0
   Kék a háta,	0
   Hogy a hollónak valóját	0
   Ki nem vágta.	0
   Szerencsés rác aki jókor	0
   Elfuthatott,	0
   Ki Rózsának, ostorának,	0
   Helyet adott.	0
   Mint egy szérü, annyi helyen	0
   Ő a gazda,	0
   Meg sem is áll, míg ki nem ér	0
   A szabadba.	0
   Akkor kezdi rossz fegyverét	0
   Csattogtatni,	0
   Komisz porát nagy hiába	0
   Puffogtatni,	0
   Bolond eszét - de már későn -	0
   Szánja-bánja,	0
   Eb a lelke sok vadráca,	0
   Szerviánja.	0
   Fütyülő kis ónmadarak,	0
   Fütyüljetek!	0
   Lám no, én is vígan futok	0
   Tiveletek.	0
   Mit izentek gazdátoknak?	0
   Éjféltájban	0
   Lakzi lesz a szerviánok	0
   Táborában.	0
   Lett is lakzi; megtartotta	0
   Rózsa Sándor,	0
   Mint azelőtt, meg azóta	0
   Egynehányszor.	0
   Kenyerét, borát a rácnak	0
   Ő fogyasztá:	0
   Barna földet evett a rác	0
   S vért ivott rá.	0
BEÁLLOTTAM...	0
   Beállottam a Bocskai-csapatba,	0
   Ez az igaz magyar hajdúk csapatja,	0
   Ez az ősi vitézségnek virága:	0
   Ide, kinek a szabadság derága!	0
   Rezes kardom szépapámról maradt rám,	0
   Derék készség, két tinóért nem adnám,	0
   Német, labanc bevagdalta, berótta -	0
   Foga van a vén jószágnak azóta.	0
   Gyere kardom, gyere velem csatába;	0
   Minek állasz a fogason hiába?	0
   Oldaladon ez van írva: szabadság,	0
   Elszenvednéd, hogy a magyart tapossák?	0
   Eb szenvedi, ebnek ura a német.	0
   Ide, anyám, azt az öreg mentémet,	0
   Kiporozom, veres zsinórt veszek rá,	0
   Hogy a világ minden lyánya nevet rá	0
RÁSÜT AZ ESTHAJNAL...	0
   Rásüt az esthajnal	0
   Vásárhelyi tóra,	0
   Ott legel a ménes:	0
   Hol a számadója?	0
   Hol a számadó, vagy	0
   Legalább bojtárja,	0
   A szegény honvédet	0
   Hogy meg sem kinálja?	0
   Itt van, itt tanyázgat	0
   Számadó, bojtár is. -	0
   Megkerűl estenden	0
   Bújdosó betyár is:	0
   Gyere bé, barátom,	0
   Van minálunk, gyere,	0
   Szökött katonának	0
   Egy karéj kenyere.	0
   Az vagyok, elszöktem,	0
   Dicsekszem is véle:	0
   Nyolcszázharmincegyben	0
   Fogtak volt kötéllel, -	0
   És azóta mindig	0
   A császárt szolgáltam,	0
   Fogadom, egy sem volt	0
   Jobb kutyája nálam.	0
   Meg is szeretett, mert	0
   Haza sem eresztett,	0
   Adott a mellemre	0
   Krajcáros keresztet:	0
   Mármost azt akarná,	0
   Hogy e réz keresztért	0
   Ontsam neki én az	0
   Ártatlan magyar vért.	0
   Száradjon el inkább	0
   A két kezem vállig.	0
   Hisz még énbelőlem	0
   Derék honvéd válik;	0
   Megyek Debrecenbe,	0
   Jó éjszakát, bátya, -	0
   Leszek míg a világ,	0
   Kossuth katonája,	0
   Ország katonája.	0
ÉN VAGYOK AZ ANYÁM ÁTKA...	0
   Én vagyok az anyám átka,	0
   Veszett névnek rossz gazdája,	0
   Én hordom a nehéz vasat	0
   A vármegye háza alatt.	0
   Nem loptam én, csak egy tinót,	0
   Az is a vén biróé volt:	0
   Biró uram, itt a pénze,	0
   Ne adjon a vármegyére.	0
   Biró uram; jaj, bocsánat,	0
   Ne ölje meg az anyámat:	0
   Fiatalság, első hiba; -	0
   Eredj, zsivány, a dutyiba.	0
   Öreg biró, a csillagát!	0
   Jól meggondolja kend magát:	0
   Mást is érnek egyszer utól,	0
   Mennyit lopott a falutól?	0
   Édesanyám, isten veled,	0
   Megírták a vádlevelet,	0
   Kígyót-békát raktak belé:	0
   Aló most, a tömlöc felé!	0
   Törvény urak, kérem szépen,	0
   Hallgassák meg a beszédem,	0
   Kivirult az akasztófa,	0
   De nem vagyok a bimbója.	0
   Törvény urak, nem sajnálják	0
   Ifjuságom bokrétáját?	0
   Kár annak itt elhervadni,	0
   Szép orcámnak elsápadni.	0
   Eresszenek, hadd megyek el	0
   Ama vitéz honvédekkel:	0
   Eresszenek a csatára.	0
   Édes hazám ótalmára.	0
   Ha elesem, azt se bánom,	0
   Sohasem kér senki számon;	0
   Árva vagyok: a búbánat	0
   Eltemette jó anyámat.	0
   Ha megjövök elevenen,	0
   Koszorú lesz a mellemen,	0
   Ezüstből lesz a levele:	0
   Rá is tartom magam vele.	0
   Hazamegyek, gazda leszek,	0
   Feleséget szépet veszek:	0
   Megáld engem a jó isten,	0
   Mert a hazát védelmeztem.	0
VAN-E OLYAN...	0
   Van-e olyan hamvába holt fiatal,	0
   Aki mostan fegyvert fogni nem akar?	0
   Fegyvert fogni, fegyverkezni csatára,	0
   Magyar hazánk védelmére, javára?	0
   Kiestünk volt a háború sodrábul,	0
   Irtóztunk a sárgapitykés kabáttul,	0
   Elpuhított, nyomorított a német	0
   Csúfja lettünk ősapáink nevének.	0
   Hunyadiak, Rákócziék, Bethlenek	0
   Idestova már mesévé lettenek,	0
   Szondi vitéz, Zrinyi Miklós, Szigetvár,	0
   Szájrul szájra itt-amott is alig jár.	0
   Hallottuk a tatár futást, a régit,	0
   Török világ, kuruc világ regéit;	0
   Kuruc nevet viselt a jó hazafi,	0
   Labanc volt a honáruló kurafi.	0
   Hej a labanc! hej aki felmarkolta!	0
   Országunkat a németnek eladta,...	0
   Akkor támadt az a híres Karaffa,	0
   Ki a magyart, mint a búzát aratta.	0
   Leopold volt a labancok királya,	0
   Sokat akart, de beletört bicskája,	0
   Mert erősen hadakozott ellene	0
   Rákóczi, meg a magyarok istene.	0
   Azt akará, annak tudott örülni,	0
   Hogy a magyart ő fogja eltörülni,	0
   De Rákóczi a magyarság nevébe'	0
   Kurucokkal állott neki elébe.	0
   Most, amivel nagy Leopold nem bira.	0
   Abba fogott a hetedik kis fia:	0
   Erőlködik, berzenkedik keményen,	0
   Elvesztené a magyart, hogy ne légyen.	0
   Nagyot akart, szerzett is ám barátot:	0
   Ránk uszíta dühös rácot, oláhot,	0
   Ideküldé granicsárját, vasasát,	0
   Buda várán felütötte a sasát.	0
   Hetvenkedett, parancsolt is kevélyen,	0
   Szép hazánkat felosztotta levélen;	0
   Ilyen osztályt nem mindenkor hallani:	0
   Alig maradt a hazának valami.	0
   Nem tetszett ez Görgeinek, Kossuthnak,	0
   Meg azoknak a kis honvéd fiuknak:	0
   Élet-halál! Szuronyt szegezz! előre!	0
   Rendre dőlt a granatéros előtte.	0
   Fut a német, fenyeget a sarkával,	0
   Fut a magyar, egyengeti tusával:	0
   Isaszegnél, Nagy-Sarlónál, meg arrább,	0
   Üti-veri kegyetlenül, mint marhát.	0
   Buda várban ott ül Henci kevélyen,	0
   Pest városát ágyúztatja keményen;	0
   Ha mondanák sem hinné, hogy megakad,	0
   Hogy a honvéd megmássza a falakat.	0
   De a honvéd nem késik a dologgal,	0
   Megbirkózik ágyúkkal és falakkal;	0
   Henci vitéz, ütött nektek az óra:	0
   Buda várán leng a magyar zászlója.	0
   Kiseperők hazánkból a németet,	0
   Ezt a háromszázesztendős sz........;	0
   Megtanulánk hadakozni emberül,	0
   Magyarország régi napja felderült.	0
   Most hadd jőjön az a muszka, ha ráér,	0
   Lássa, hogyan harcolunk a hazáér;	0
   Lássa víni a szabadság gyermekit,	0
   Kiket a hon szeretete felhevit.	0
   Nyolc karajcár napi bérünk; ez is jó,	0
   Ezer forint nyomorultnak: be szép szó!	0
   De nem azért ontja vérét a magyar,	0
   Hanem mivel szolga lenni nem akar.	0
   Kétszázezer jó katonánk fegyverbe,	0
   Kétszer annyi fiatalság heverve;	0
   Négyszer annyi derék férfi, ha kell, több:	0
   Hát ha ez is valamennyi fegyvert köt!	0
   Talpra fiúk! kiállottuk a nagyját:	0
   Keserülje meg a nemzet haragját	0
   Akár német, akár muszka, akármi,	0
   Ha merészel orrunk alá piszkálni.	0
NYALKA HUSZÁR	0
   Nyalka huszár, honnan oly vágtatva?	0
   S hogy' tettél szert vezeték lovadra?	0
   Engem uccse', gyönyörű egy állat:	0
   Adok érte jó forintot százat.	0
   "Azt ne tőlem, a kardomtól kérdje:	0
   Markolatig vérbe gázolt érte.	0
   Tegye vissza, kérem, foglalóját;	0
   Hadnagy uram, nem eladó jószág."	0
   Ejnye, fiú!... no de, annyi mint a...	0
   Nem teszem én erszényemet vissza:	0
   Kétszer annyit mondok, s ahogy illik,	0
   Lefizetem utolsó forintig.	0
   "Hadnagy uram, megkövetem szépen:	0
   Egy szó mint száz: nem eladó nékem."	0
   Hogyne volna, mennydörgős huszárja!	0
   Ráadásul még egy száz, megjárja?	0
   "Mi tagadás! helye vón' a pénznek,	0
   Fel is férne ily szegény legénynek;	0
   Hanem egy új tisztnek lova nincsen:	0
   Jó pajtásom: neki szántam - ingyen."	0
A BETYÁR	0
   Töredék	0
   Dallam: "Bort ittam én, boros vagyok."	0
                                      I	0
   Kondorosi csárda mellett	0
   Gulya, ménes ott delelget:	0
   Csárdabeli szép asszonynál	0
   Bort iszik az öreg-bojtár.	0
   Öreg-bojtár, kis-számadó,	0
   A főcsikós után való;	0
   Leányokért élő-haló,	0
   Menyecskék kedvire való.	0
   Héj, kocsmáros, hova lett kend?	0
   Furcsa rovás megy odabent:	0
   Hiba van a kréta körül:	0
   Egyet felír, kettőt törül.	0
   Héj, kocsmáros, eb az ingét!	0
   Elszeretik a menyecskét!...	0
   El van az már réges-régen,	0
   Afelől már alhatik ken'.	0
   Csaplárnénak volna kedve,	0
   Csak vihogna, enyelegne:	0
   De a betyár búsan hallgat	0
   A karimás kalap alatt.	0
   Mi lelt téged, Pista szentem,	0
   Hogy ma szavad se vehetem?	0
   Mi lett volna! duzzog Pista,	0
   S a rossz bort mint tejet issza.	0
   Beteg vagy te, szívem István!	0
   Vagy haragszol? mondd ki nyilván	0
   Nem haragszom, semmi bajom:	0
   Csak magamban gondolkozom.	0
   Így iszogál alkonyatig,	0
   Míg a nap is lehanyatlik;	0
   Néha-néha egyet kurjant,	0
   Azt is a legszomorúbbat.	0
   Este pedig indulóban	0
   Visszafordul az ajtóban:	0
   Már most Juci, Isten hozzád!	0
   Tartsd még azt a piros orcád.	0
   Jaj galambom, jaj szerelmem!	0
   Rosszat sejtek a szemedben:	0
   Hova készülsz? katonának?	0
   Egy-fiú vagy: nem kívánnak.	0
   A kivánás: az mind semmi:	0
   De most ennek így kell lenni.	0
   Jaj ne menj el, gyöngyvirágom,	0
   Jobb, pihensz a vetett ágyon.	0
   Puha ágyon, puha gyepen	0
   Nyugovásom nincs már nekem:	0
   Sem éjjelem, se nappalom:	0
   Mindig az ágyuszót hallom.	0
   Pista köszön, indul tovább,	0
   Fölkeresi ménes-lovát;	0
   Juci csak úgy néz utána	0
   Míg behal az éjtszakába.	0
   Csikós, gulyás gyülekezik,	0
   A menyecskét körülveszik	0
   De Jucinak egész estve	0
   Odavan a játszó-kedve.	0
   Hej, akkor nap, azután is,	0
   Holnap is, holnapután is,	0
   Akkor is ha más öleli:	0
   Pistával van feje teli.	0
   Dallam: Porcsalmai Palkó nótája	0
                                     II	0
   Csongorádi Pista magában	0
   Válogat a ménes lovában;	0
   Mint a kanász pergő dolgában,	0
   Válogat a csikók javában.	0
   Válogathat benne, van elég.	0
   Kiereszti pányvás kötelét,	0
   Sárga csikó hurkon megakad,	0
   Mond a betyár ilyen szavakat:	0
   Hej keserves, láncos, lobogós!	0
   Tud-e imádkozni a csikós?...	0
   Uram Isten! lásd meg dolgomat:	0
   Most lopom az utolsó lovat.	0
   Ezt az egyet nézd el, Jehova!	0
   Nem cselekszem többé, de soha;	0
   Ezt se teszem, bár is, magamért:	0
   Teszem... a jó Isten tudja mért.	0
   Nagy-nehezet sóhajt utána,	0
   Veti magát sárga lovára,	0
   Vágtat a ló messzi határra,	0
   Csak úgy bámul a hold utána.	0
   Dallam: "Pej paripám patkószege..."	0
                                     III	0
   Tiszaparton táboroz a huszárság:	0
   Arra veszi Pista betyár futását.	0
   Adjon Isten! Hozott Isten! mi bajod? -	0
   Semmi bajom; huszár lenni akarok.	0
   Összenevet a legénység, összenéz;	0
   Így kötődik a bojtárral egy vitéz:	0
   Még huszár, hé? nagy kivánság, nagy dolog,	0
   Sokat akarsz édes öcsém: hát gyalog?...	0
   Gyalogoljon ám a kutya! nincs lova;	0
   Gyalogoljon aki szokta, én soha!	0
   Lovon nőttem, növekedtem ennyire:	0
   Kardot ide meg sarkantyút izibe!	0
   Van paripám, én szöröztem magamnak,	0
   Ilyet ugyan komisz lóba' nem adnak;	0
   Szegény magyar! hogy is győzné a huszár:	0
   Nem ád neki őfelsége a király.	0
   Emberem vagy! talpraesett felelet!	0
   Addsza tehát azt a vaskos tenyered;	0
   Itt a kulacs, bor van ebben, nem lőre;	0
   Ihatunk ma - holnap aztán: "előre!"	0
   Dallam: "Majd elmegyünk, rózsám..."	0
                                     IV	0
   Jó huszár volt Pista,	0
   Amilyen egy huszár lehet;	0
   Meg se is gyalázta	0
   Azt a nevet, a gyöngy nevet.	0
   Apja-házához ment	0
   Ha beszálla, ha beszálla:	0
   Csirkefiú nem sok:	0
   A' se veszett el utána.	0
   Szófogadó is volt,	0
   Soha semmit nem hibáza;	0
   Azt se tudta, milyen	0
   Az a pálca, káplárpálca.	0
   Bort sem ivott, hej! csak	0
   Szomjuságról, szomjuságról;	0
   Káromkodó sem volt	0
   Különben, csak haragjából.	0
   El merte mondani	0
   Kapitány úr is felőle:	0
   Haj! ha írni tudna,	0
   Káplár lehetne belőle.	0
   Hát még a csatában,	0
   Ütközetben, ütközetben!	0
   Akkor volt ő ember	0
   A tizedben, a tizedben!	0
   A zászló-aljára	0
   Fel lehetett volna tenni -	0
   Ha huszár nem lett vón'	0
   A többi is, valamennyi.	0
A LANTOS	0
   Zúg az erdő, lecsapott a felszél,	0
   Szétrezzen az őszi sárga levél,	0
   Mint ölyűtől madárkák csoportja	0
   Megrebbenve széled a bokorba.	0
   Mély vadonban, zizegő levélen	0
   Ki az, aki bujdokolva mégyen?	0
   Ki lehet, hogy még a szél is szánja,	0
   Eltakarván a nyomot utána?	0
   Nincs-e néki egy nyugalmas otthon,	0
   Hol vidító, enyhe láng lobogjon,	0
   Tűzhelyén - a hajlék nyájas keblén -	0
   Meleget és súgárt eregetvén?	0
   Nincs-e hő kar, melynek ölelése	0
   Hazavárná boldog pihenésre?	0
   És kicsínye, aki csüggne térdén,	0
   Ezer apró dőreséget kérdvén?	0
   Vagy ha más nincs, egy magános hárfa,	0
   Ringató dalt búgni fájdalmára?	0
   Egy rideg lant, melynek hangja mellé	0
   Halt reményit el-elénekelné?	0
   Volt. - Meleg fényéhez tűzhelyének	0
   Jó barátok, ismerők gyülének;	0
   S a szelíd nő - háza üdvöz lelke -	0
   Kis családját együvé ölelte!	0
   És a lanton meg nem szűne a dal,	0
   Zenge későn, zenge virradattal:	0
   Hangjain a szellem égbe hágott	0
   S átteremté e viselt világot!	0
   Mint sas, ifjodék meg a természet;	0
   A virányon zöldebb szín tenyészett;	0
   Illatosbbá lőn a völgyi róna,	0
   Gyönggyel ékes a virág bimbója.	0
   A patakvíz kristállyá szürődék,	0
   Lombos erdő barlanggá szövődék,	0
   Aranyozva lettek a vad sziklák	0
   S forrás helyett könnyeiket sírták.	0
   A hegy orma, a folyamnak medre	0
   Szellemekkel lőn megnépesedve,	0
   Fű-fa örült ifjú életének:	0
   Bércen, síkon megzendült az ének.	0
   Szende szellő, olvadozva lágyan,	0
   Fütyörésze alföld nádasában:	0
   Míg a hegység szilajabb szülötte,	0
   A Sió vadujjongatva tört le.	0
   Mindenütt dal. - Néha megkivánja	0
   A vihar, a felhők orgonája,	0
   S reszket a nagy mindenség egyháza.	0
   Mikor e hang oszlopit megrázza.	0
   De, ha pendült az ideg kobozzán,	0
   Néma lőn a felhői oroszlán,	0
   Lábhegyen járt, csendesen és óva,	0
   Bérci útán a hegyek zúgója.	0
   Majd el-eljött a puszták szellője	0
   Egy-egy hangot elorozni tőle,	0
   S diadallal vitte nyert prédáját:	0
   Megbájolni kedves délibábját.	0
   Fülemile, szégyenülve bokrán,	0
   Édes irigységgel hallgatott rá,	0
   S kedve-szegve rejtezék vadonba,	0
   Hogy silányabb énekét elmondja.	0
   Lába előtt a vad szenvedélyek	0
   Megjuházva, békén figyelének:	0
   De csak egy hang kelle, hogy kobozza	0
   Mindeniket őrjöngésbe hozza.	0
   És ha zengé a nyomort, inséget,	0
   Kóros ágyán az emberiséget:	0
   Jött az Inség, könnyezett dalára,	0
   Szánakozva ismert önmagára.	0
   Ha pedig a boldogságot dallá,	0
   A Boldogság maga megsokallá:	0
   Ismeretlen vágyak keltek benne,	0
   Mintha önmagára irigy lenne.	0
   Most, aminek örüle, kietlen pusztaság!	0
   Megváltozott körűle természet és világ,	0
   Fagy dermed az erekben, a csermely hallgatag;	0
   Fülemilés berekben üvöltnek a vadak!	0
   Keresné hajlokát, de csak romjait leli:	0
   Alattok eltemetve tört házi isteni!	0
   Ő szörnyekedve nézi és elriadva fut,	0
   És útját arra vészi, amerre nincsen ut.	0
   Nyomába üldve csörtet halálos ellene,	0
   Egy iszonyú kisértet, melynek Való neve.	0
   A tündér képzeletnek zengő madarai	0
   Mind elhagyák s nem mernek feléje szállani.	0
   Függ lantja fűzfa gallyán: repedt öblén a szél	0
   Vadul végig nyargalván, őrülteket beszél,	0
   Mitől a rémült farkas megfut s vonít az eb,	0
   Mitől vemhét a szarvas idétlen hozza meg.	0
   S ő bujdosik hazátlan, a dalnak férfia,	0
   Nincs hely a nagy világban fejét lehajtnia. -	0
   Takard, takard el őszi beteg szél nyomait:	0
   Ne leljék üldözői... leroskadt hamvait!	0
   (1849 ősszel)	0
KARÁCSONYI ÉJSZAKÁN	0
   Lelkem pusztaságos éjjelén keresztül	0
   Kétes ködvilággal egy sugárka rezdül.	0
   Csillag-é vajon, mely, mint vezérszövétnek,	0
   Üdvözitőt hirdet az emberiségnek?	0
   Vagy csak földi hitvány pára, mely föllángol	0
   S éji táncaikhoz rémeknek világol?	0
   Akár csillag legyen, biztos éji lámpa,	0
   Akár bujdosó láng - én megyek utána!	0
   Mért féljek követni, ha lidérc is? hiszen	0
   Akkor is jó helyre - temetőbe viszen.	0
   (1849 dec. 25)	0
NÉVNAPI GONDOLATOK	0
   Itt ülök, az órák hosszu voltát mérvén,	0
   Minden társaságom egy homályos lámpa:	0
   És nincs földi lélek, aki erre térvén,	0
   Jó estét kivánni benyisson szobámba.	0
   Nem tevék talán szert soha jó emberre?	0
   Boldogtalan, aki nem bir egy baráttal:	0
   S én az enyéimről meghiszem, ismerve,	0
   Hogy ők, mint szerencsém, nem fordultak háttal.	0
   Szűk ugyan lakásom, kényelmet sem adhat,	0
   És gazdája sorsát követi a konyha:	0
   De egy-két barátot mégis befogadhat	0
   S tűzhelyem hiányát kebelem pótolja.	0
   Hát miért nem jőnek egy bizalmas szóra,	0
   Hogy velök megosszam a kevést, amim van:	0
   Szívemet legalább, ha egyéb nem volna...?	0
   Oh, - mivel nyugosznak néma süket sirban!	0
   S hol a puszta domb és egyszerű faoszlop,	0
   Mely szentté jelölje a föld egy zugolyját,	0
   Azt, hol testi részök sár-elemre oszlott	0
   S a feltámadásra magukat kiforrják?	0
   Volt-e kéz, midőn a végsugár kilobbant,	0
   Eltakarni üszkét hamvas szemeiknek?	0
   És fohász, midőn a föld reájok dobbant,	0
   Nyugalmat kivánni hült tetemeiknek?	0
   Vagy talán a szélvész s rengeteg folyói	0
   Jöttek el - nem lévén emberekben részvét -	0
   Temetés helyett a messzeségbe szórni	0
   Szegény boldogoknak rothadékony részét?	0
   De hová juték? hisz örömünnep van ma...	0
   Ünnep? igen, az van; de öröm nincs jelen:	0
   Nevem ünnepét én - zárkozván magamba -	0
   Ti, kedves halottak, tinektek szentelem!	0
   Mint az elhagyott sír, lelkem oly kietlen,	0
   Örök éjjelében csak rémeket látok:	0
   Hadd gyujtsak ma benne - kiket úgy szerettem,	0
   Azok emlékéül egy-egy kis világot!	0
   Kis mécsfényt neked is, korod büszkesége,	0
   Lángszellem! ki jövél s eltünél... de hova? -	0
   Mint üstökös, melyet élők nemzedéke	0
   Egyszer lát s azontul nem lát többé soha!	0
   Oh! ha tán sok évek, tán lehúnyt századok	0
   Multán visszatérendsz, öltve más alakot:	0
   Legyen boldog e nép s örömed oly tiszta,	0
   Hogy ne kivánkozzál többé mennybe vissza!	0
   (1849 dec.)	0
HA ÁLOM EZ ÉLET...	0
   Töredék	0
   Ha álom ez élet: mért nem jön az óra,	0
   Mely fölébresszen egy boldogabb valóra?	0
   Mért hogy ennyi rémes, gyötrő álomlátás	0
   Eszméletre nem hoz, csattogás, villámlás?	0
   S ha élet ez álom: miért oly zsibbatag?	0
   Kimerült, kifáradt, egykedvű, sivatag?	0
   Bánatból, örömből az örömrész hol van?	0
   Tűrést a cselekvés mért nem váltja sorban?	0
   Ne nevezd halálnak, mert hazugság lenne:	0
   Nincs a nyugalomnak boldogsága benne;	0
   Kínja vonaglásban adja jelenségét,	0
   S bár reménye nincsen, megmaradt a kétség.	0
   Volna hát legalább a fájdalom élénk,	0
   Hogy érezve kínját, ez érzésben élnénk...	0
   (1849-50 táján)	0
EMLÉKLAPRA	0
   Magánosan, mint egyes falevél,	0
   Testvéri közzől melyet elszakít	0
   S távol vidékre hajt az őszi szél, -	0
   Meddig heversz még, puszta kis lap, itt?	0
   Jer, jer: megírlak és könnyű hajódat	0
   Nyúgoti szellők árjába vetem:	0
   Vidd asszonyodnak, egyszerű lapocska,	0
   Szíves, de bánatos üdvözletem!	0
   Keresd fel őt... de, kérded, merre? hol?	0
   Azt nem tudom... valahol a világban:	0
   Hisz útasitni fog minden bokor,	0
   Rendes lakát hol vette a hazátlan!	0
   Ottan keresd fel és vigasztalásul	0
   Beszéld el néki súlyos életem.	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Gyászban találod - oh, hogy is ne! - őt:	0
   - Ki az, kinek oly méltó gyásza van! -	0
   Mint honleányt, mint özvegy árva nőt;	0
   Így is, amúgy is oly boldogtalan!	0
   Szendén illessed fájdalmát szivének,	0
   Hogy eszmélése kínzó ne legyen.	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Mondjad, hogy én is kettőt gyászolok:	0
   Az ő siralma testvér az enyémmel:	0
   Más a viszony, nem más a tárgy, az ok;	0
   Bir-e még ő -? én nem birok reménnyel.	0
   Oh, a reményből nyujtson egy sugárt, egy	0
   Még hervadatlan fűszálat nekem! -	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Mikép az elszakadt hű férjet ő,	0
   Keresem én az eltűnt hív barátot;	0
   Sötét az élet, ah! semmit se látok -	0
   És néma, nem felel, a temető.	0
   Enyészet dulta-é fel ifjuságát?	0
   Vagy bujdosik földetlen földeken...?	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Nevét se hallom. Mitha el lehetne	0
   Feledni azt, alig említi ajk;	0
   De a nemzet szivében eltemetve	0
   Érzem s megértem a titkos sohajt:	0
   "Fog-é zendülni még költője lantja?	0
   S ha fog zendülni síkon, bérceken?..."	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Mért nem megyünk el a magános völgybe,	0
   Hol ciprust ültet a gyász hír neki?	0
   Tanúbizonyság lenne annak földje,	0
   Ott hulla-é a dalnok vére ki:	0
   Minden csepp vérbül új virág kelendett	0
   És több madár zeng ott a ligeten -	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Vagy tán, zarándok-úton, enyedül	0
   Bolyong, mikép az üldött bérci vad;	0
   Ki mer hajlékot nyitni enyheül?	0
   A csüggedtnek ápolást ki ad?	0
   Ki nyujt hűs csöppet dallamos ajkára,	0
   Italt ha kér, aléltan, betegen...?	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
   Repülj utadra most... de nem, ne még,	0
   Száritsd föl nedvesült szárnyaidat:	0
   Nehéz vagy a könnyhullatás miatt,	0
   Mellyel emlékeinek áldozék.	0
   Majd csak felszárad a könny... ámde a bú? -	0
   Oszlik talán egy hosszu életen. -	0
   Vidd asszonyodnak, egyszerű lapocska,	0
   Szíves, de bánatos üdvözletem.	0
FURKÓ TAMÁS	0
   Ki zengi meg, ha én nem, a mult nagy napjait:	0
   Vitéz Furkó Tamásnak kegyetlen dolgait,	0
   Amelyeket viselt... vagy, mondani akarom:	0
   Mik őt úgy megviselték, vizen és szárazon.	0
   Mindig bolond hónap volt, mióta e világ,	0
   Az, melyet márciusnak keresztelt a diák:	0
   Fagy, hó, eső, derült ég, vihar... mind egy napon!	0
   Csak úgy bámul belé a bölcs kalendárium.	0
   De amióta Caesart hatalma nimbusán	0
   Megdönték a zavargók Martius idusán,	0
   Nem volt e hónak olyan tizenötödike,	0
   Mint az, mely harmadéve amúgy közénk üte.	0
   E volt ütés magáért! ez volt a csattanás!	0
   Szemét-fülét behúnyta nemes Furkó Tamás: -	0
   Hiába! mindhiába!... most is zúg a füle,	0
   S nemzetiszín karikát hány a szeme bele.	0
   Egyszerre megtagadva ötvenkilenc robot!	0
   Egyszerre széjjeltörve a mogyorófa bot!	0
   Egyszerre úr a jobbágy: kalapját fölteszi,	0
   S mellé a "szabadságot" négy garasér' veszi.^[*]	0
   Egyszerre tönkre jutva kilenc zsíros pere,	0
   Melyek után maholnap uradalmat nyere;	0
   S alóla, haj! kirúgva a táblabiró szék,	0
   Melyen diurnizálva kényére nyujtózék.	0
   Damokles kardjaként függ felette az adó,	0
   Előfogat, kovártély... mind oly irtóztató!	0
   A régiből mi sincs már, csak ősi levele,	0
   Hogy ablakot ragasszon, üveg helyett, vele.	0
   A régiből mi sincs már... de még van egy, igen:	0
   Az egy Borbála asszony maradt a régiben;	0
   Trónusok ingadoznak, és trónus összedül:	0
   Az ő papucskormánya áll rendületlenül.	0
   Mint a vihar midőn tép nagy cserfa-szálakat,	0
   Villám nyerít, a szél fú, fú hogy majd megszakad:	0
   Zúg, tombol és világot dúl a forradalom:	0
   S te szikla módra fennállsz, óh papucs-hatalom!	0
   Ekkép sohajta Furkó, hajdan kortesvezér,	0
   S oly nagy kokárdát tűz fel, mint egy cseléd-kenyér.	0
   Mi haszna! a szabadság ő véle nem közös:	0
   Az ő jobbágyi lánca le nem hull, örökös!	0
   "Eh, örökös!" kiálta egy szép esthajnalon,	0
   "El, a táborba holnap! hí a rácmozgalom;	0
   Hetven nap, hetven éjjel: talán míg ez kitölt,	0
   Az ördög elvisz ottan engem, vagy itthon őt."	0
   Gondolta és azonnal a készülőt veré,	0
   Megköszörülte kardját, és flintát vőn elé;	0
   Szerencse, hogy "muszájból" is menni kelletett,	0
   Megbánta volna máskép ezt a készűletet.	0
   Elment tehát, s szivéből örült, hogy mehete,	0
   Hogy otthon nem marasztja szitok vagy pemete.	0
   És tarta nagy beszédet az indulás előtt,	0
   Beléjött abba Árpád, s minden vitéz előd.	0
   Meg is tevé hatását a sallangos beszéd:	0
   Legottan megcsodálák az ő' roppant eszét;	0
   Legottan századosnak emelteté magát,	0
   Mely rangra főfő érdem volt egy posztó kabát.	0
   Útközbe' már, előbb mint a rendelt helyre ért,	0
   Vitézi hajlamának adá nem egy jelét:	0
   Lehúzatá a bírót, ha nem volt kész fogat,	0
   Felgyujtással ijeszté a rémült falvakat.	0
   Nem is volt párja ebben, csak egy-kettő talán,	0
   Többek között egy A...purg, vagy B...purg Ferdinánd,	0
   Vadászhadnagy, guerilla... vagy ilyenféle hős;	0
   Emlékezik reá még egy régi ösmerős.	0
   Elvégre, hogy megálltak a rospont-szekerek,	0
   "Itthon vagyunk!" kiálta, "ez már Nagy-Becskerek" -	0
   Vagy Szárcsa, vagy Botos, vagy Torák, vagy Usdin... a	0
   Kő tudja! - messzi külföld az a Vojvodina.	0
   Ottan, mihelyt evésben, ivásban jóllakott,	0
   Kiállíta vitézül tizenkét silbakot,	0
   Hogy őrzenék személyét minden megtámadás	0
   Ellen, - tovább se gondolt vitéz Furkó Tamás.	0
   ^[*] A nemzeti kokárdát. A. J.	0
ÉVEK, TI MÉG JÖVENDŐ ÉVEK	0
                                      My hair is gray, but not with years.	0
                                                                     BYRON	0
   Évek, ti még jövendő évek,	0
   Kiket reményem megtagad,	0
   Előlegezni mért siettek	0
   Hajam közé ősz szálakat?	0
   Miért vegyülget ily korán e	0
   Lombok közé sápadt levél,	0
   Emlékeztetni a vidor fát,	0
   Hogy majd kiszárad és - nem él!	0
   Nem evvel tartoztok ti nékem:	0
   Kaján elődötök, a mult,	0
   Adós maradt sok szép örömmel,	0
   Míg szerfölött is oszta bút;	0
   Ennek kamatját, jó reményül,	0
   Fizessétek le most nekem;	0
   Ki tudja, úgyis: érem én azt,	0
   Hogy a tőkét fölvehetem?	0
   Vagy épen azt jelenti e hó,	0
   Fürtömre mely szállongni kezd,	0
   Hogy bár rövid volt, vége! vége	0
   Nyaramnak s a tél berekeszt? -	0
   S hogy meg ne essék szíve rajtam,	0
   Ha jókor meglep a halál,	0
   Azért kell, mint az ősz kalásznak,	0
   Megérnem a sarló alá?	0
   Úgy van. Nem évek száma hozza	0
   - Nem mindig - a vén kort elé:	0
   Kevés esztendők súlya szintúgy	0
   Legörnyeszt a mély sír felé.	0
   És nékem e földön teherből,	0
   Bánatból rész jutott elég:	0
   Azzal fölérő boldogságot	0
   Hiába is reménylenék.	0
   Ah! vén vagyok: tapasztalásom	0
   Tárháza megtelt gazdagon:	0
   Ott van, romok közt, életemnek	0
   Vezére, széttört csillagom;	0
   Ott egy szakadt fonál: ez a hit;	0
   Egy csonka horgony: a remény;	0
   Ily gyüjteménynek birtokában	0
   Az ifju hogyne volna vén!	0
   Szétnézek és többé körültem	0
   Nincs a nehány kedves barát, -	0
   Aggódtatóan rám függeszti	0
   Szemét egy könnyező család.	0
   Eleget éltem, hogy utánam	0
   Emlék maradjon itt alant:	0
   Emlékül inséget hagyok s e	0
   Két vagy három boldogtalant!	0
   Szűnj meg, panasz; ne háborogj, szív!	0
   Bűnöd csak egy volt: az erény.	0
   Ha veszteség ennek jutalma,	0
   Jajgassák-é, hogy megnyerém?	0
   Vigasztalásul, annyi szenved,	0
   És szenved nálam annyi jobb;	0
   Miért ne én is... porszem: akit	0
   A sorskerék hurcol s ledob!	0
   (1850 febr. 15)	0
KOLDUS-ÉNEK	0
   Küszöbről küszöbre járok, hol be, hol ki...	0
   Ne üzenjetek, hogy nincsen itthon senki,	0
   Ne uszítsátok az ebet, hogy letépjen,	0
   Annyi kezem nincsen, hogy magamat védjem	0
   Szegény honvéd jövök, kérni egy falatot.	0
   - Adjatok, adjatok amit Isten adott.	0
   Sokat táboroztam, meg is nyűttem, látszik;	0
   Versectől Szolnokig, Izsaszegtől Vácig.	0
   Ott maradt a jobbkéz, mankót hordoz a bal,	0
   Mankóstul sem ér föl régi ép lábammal:	0
   Oh, e rongyokat már hogy is nem hagytam ott!	0
   - Adjatok, adjatok amit Isten adott.	0
   Ne pirongassatok, hogy koldulni szégyen,	0
   Koldusbotom miatt más piruljon, én nem!	0
   Ha tisztét mindenki tette volna, mint én,	0
   Falatomhoz e sós könnyet nem vegyítném:	0
   Sántán is, bénán is, töltenék víg napot.	0
   - Adjatok, adjatok amit Isten adott.	0
   Mennyi drága erő, és mennyi nemes vér!	0
   Hozzáfoghatót a történet nem ösmér.	0
   Mi haszna! az erőt ásta benső féreg:	0
   Büszke, szenvedélyes, versengő vezérek;	0
   Tiszta vérünk szennyes oltáron ontatott.	0
   - Adjatok, adjatok amit Isten adott.	0
   Egy szelet kenyérkét, alamizsna fillért...!	0
   Valami pénz csak kell, s nem tagadom, hogy mért:	0
   Majd, ha eltikkadtam,... a déli nap éget,	0
   Kocsmaházba térek egy ital bor végett;	0
   Jó hely az, legalább nyujt egy kemény padot.	0
   - Adjatok, adjatok amit Isten adott.	0
   Megitél a világ, hogy részeges vagyok,	0
   Pedig, ha én iszom, hej! van arra nagy ok:	0
   Magam sorsa is bánt... de az mind csak semmi,	0
   Megszokná az ember végre föl se venni:	0
   Más seb az, amelyre nem lelek balzsamot!...	0
   - Adjatok, adjatok amit Isten adott.	0
   Oh! mikor ez a seb idebent megsajdul,	0
   Lelkem minden húrja átrezeg a jajtul;	0
   "Húzd rá cigány, mondom, egy keservest, ingyen",	0
   És a cigány húzza, áldja meg az Isten;	0
   Könnye pergi át a barna ábrázatot...	0
   - Adjatok, adjatok amit Isten adott.	0
   Nyomorú egy élet... magamért nem bánnám,	0
   Ha a holnapot már hozzá nem számlálnám;	0
   Ám e szakadt könyvet ti csak foltozzátok:	0
   Majd olvas belőle egykor unokátok	0
   Dicsőségetekről egy-két igaz lapot.	0
   - Adjatok, adjatok amit Isten adott.	0
   Azt mondák, mikor a harcban ömlött vérem,	0
   Tíz holdnyi örökség lesz valaha bérem.	0
   Tíz arasz is jó lesz, gondolám magamban,	0
   Korántsem gyanítva, milyen igazam van:	0
   Oh, ha megtaláltok egykor az útfélen,	0
   Adjatok egy szűk sirt hazám szent földjében.	0
ÉVNAPRA	0
   Kelsz és lenyugszol észrevétlenül:	0
   Innep volnál, de senki meg nem ül,	0
   Végzetes évi nap!	0
   Oh, e tömeg más napot ünnepel;	0
   Titkon sohajtja meg a hű kebel	0
   Halomra dőlt oltáridat.	0
   Emléked átkos, nyomasztó tereh:	0
   A vérnek és könyűnek tengere	0
   Mind, mind ahhoz tapad.	0
   Az ember gyönge: félve néz feléd,	0
   S mint egykor a tanitvány mesterét,	0
   Nehéz időkben megtagad...	0
   (1850 márc. 15)	0
LETÉSZEM A LANTOT	0
   Letészem a lantot. Nyugodjék.	0
   Tőlem ne várjon senki dalt.	0
   Nem az vagyok, ki voltam egykor,	0
   Belőlem a jobb rész kihalt.	0
   A tűz nem melegít, nem él:	0
   Csak, mint reves fáé, világa.	0
   Hová lettél, hová levél	0
   Oh lelkem ifjusága!	0
   Más ég hintette rám mosolyját,	0
   Bársony palástban járt a föld,	0
   Madár zengett minden bokorban,	0
   Midőn ez ajak dalra költ.	0
   Fűszeresebb az esti szél,	0
   Hímzettebb volt a rét virága.	0
   Hová lettél, hová levél	0
   Oh lelkem ifjusága!	0
   Nem így, magánosan, daloltam:	0
   Versenyben égtek húrjaim;	0
   Baráti szem, művészi gonddal	0
   Függött a lantos ujjain; -	0
   Láng gyult a láng gerjelminél	0
   S eggyé fonódott minden ága.	0
   Hová lettél, hová levél	0
   Oh lelkem ifjusága!	0
   Zengettük a jövő reményit,	0
   Elsírtuk a mult panaszát;	0
   Dicsőség fényével öveztük	0
   Körűl a nemzetet, hazát:	0
   Minden dalunk friss zöld levél	0
   Gyanánt vegyült koszorujába.	0
   Hová lettél, hová levél	0
   Oh lelkem ifjusága!	0
   Ah, látni véltük sirjainkon	0
   A visszafénylő hírt-nevet:	0
   Hazát és népet álmodánk, mely	0
   Örökre él s megemleget.	0
   Hittük: ha illet a babér,	0
   Lesz aki osszon... Mind hiába!	0
   Hová lettél, hová levél	0
   Oh lelkem ifjusága!	0
   Most... árva énekem, mi vagy te?	0
   Elhunyt daloknak lelke tán,	0
   Mely temetőbül, mint kisértet,	0
   Jár még föl a halál után...?	0
   Hímzett, virágos szemfedél...?	0
   Szó, mely kiált a pusztaságba...?	0
   Hová lettél, hová levél	0
   Oh lelkem ifjusága!	0
   Letészem a lantot. Nehéz az.	0
   Kit érdekelne már a dal.	0
   Ki örvend fonnyadó virágnak,	0
   Miután a törzsök kihal:	0
   Ha a fa élte megszakad,	0
   Egy percig éli túl virága.	0
   Oda vagy, érzem, oda vagy	0
   Oh lelkem ifjusága!	0
   (1850 márc. 19)	0
FIAMNAK	0
   Hála Isten! este van megin'.	0
   Mával is fogyott a földi kín.	0
   Bent magános, árva gyertya ég:	0
   Kívül leskelődik a sötét.	0
   Ily soká, fiacskám, mért vagy ébren?	0
   Vetve ágyad puha-melegen:	0
   Kis kacsóid összetéve szépen,	0
   Imádkozzál, édes gyermekem.	0
   Látod, én szegény költő vagyok:	0
   Örökül hát nem sokat hagyok;	0
   Legföljebb mocsoktalan nevet:	0
   A tömegnél hitvány érdemet.	0
   Ártatlan szived tavaszkertében	0
   A vallást ezért öntözgetem.	0
   Kis kacsóid összetéve szépen,	0
   Imádkozzál, édes gyermekem.	0
   Mert szegénynek drága kincs a hit.	0
   Tűrni és remélni megtanit:	0
   S néki, míg a sír rá nem lehell,	0
   Mindig tűrni és remélni kell!	0
   Oh, ha bennem is, mint egykor, épen	0
   Élne a hit, vigaszul nekem!...	0
   Kis kacsóid összetéve szépen,	0
   Imádkozzál, édes gyermekem.	0
   Majd ha játszótársaid közül	0
   Munka hí el - úgy lehet, korán -	0
   S idegennek szolgálsz eszközül,	0
   Ki talán szeret... de mostohán:	0
   Balzsamúl a hit malasztja légyen	0
   Az elrejtett néma könnyeken.	0
   Kis kacsóid összetéve szépen,	0
   Imádkozzál, édes gyermekem.	0
   Majd, ha látod, érzed a nyomort,	0
   Melyet a becsület válla hord;	0
   Megtiporva az erényt, az észt,	0
   Míg a vétek irigységre készt	0
   S a butának sorsa földi éden:	0
   Álljon a vallás a mérlegen.	0
   Kis kacsóid összetéve szépen,	0
   Imádkozzál, édes gyermekem.	0
   És, ha felnövén, tapasztalod,	0
   Hogy apáid földje nem honod	0
   S a bölcsőd s koporsód közti ür	0
   Századoknak szolgált mesgyeül:	0
   Lelj vigasztalást a szent igében:	0
   "Bujdosunk e földi téreken."	0
   Kis kacsóid összetéve szépen,	0
   Imádkozzál, édes gyermekem.	0
   Oh, remélj, remélj egy jobb hazát!	0
   S benne az erény diadalát:	0
   Mert különben sorsod és e föld	0
   Isten ellen zúgolódni költ. -	0
   Járj örömmel álmaid egében,	0
   Útravalód e csókom legyen:	0
   Kis kacsóid összetéve szépen,	0
   Imádkozzál, édes gyermekem!	0
JULISKA ELBUJDOSÁSA	0
   Töredék	0
   Egyszer egy kis leány^[*] mit tett fel magába?	0
   Azt, hogy ő biz' elmegy széles e világba,	0
   Elbujdosik messze, a határon végig,	0
   A mező párkányán leboruló égig,	0
   Túl a három nyárfán, a tanyákon is túl.	0
   Fele sem bolondság, mert már épen indúl;	0
   Látszik, hogy korántsem tréfa volt a terve;	0
   Szegénykét, vajon mi indíthatta erre? -	0
   Hát bizony gyakorta megesik, nem újság	0
   A gyerek-szobában az ily háborúság:	0
   A fiú vagy lányka tisztjét megfeledi:	0
   Papa megdorgálja s a mama megfeddi,	0
   Sőt, ha nagy a vétség s nagyon rossz a gyermek,	0
   Az se hallatlan, hogy valakit megvernek,	0
   Azzal kényszerítik a maga javára,	0
   Melynek egy-két könnycsepp nem olyan nagy ára.	0
   A mi kis lányunkat vereség nem érte:	0
   De fájt neki a szó s megneheztelt érte;	0
   Félreül duzzogni, csinál képet, hosszút,	0
   Töri fejét nagyba, mikép álljon bosszút.	0
   Mellé sompolyog a cicus, vigasztalja,	0
   Dorombol egy nótát, a kezét is nyalja:	0
   De a keményszivű elveri a macskát,	0
   Orrára nyomintván egy goromba fricskát.	0
   Jön az ebéd sorja, csörög tányér, kalán:	0
   Ez a kis haragost megbékíti talán?	0
   Ó dehogy! akármint terítnek, tálalnak:	0
   Ő még arra sem néz, elfordul, a falnak.	0
   Majd összekeresi, ami csak az övé,	0
   Szép rendetlenségbe köti mind együvé;	0
   Nem marad ki semmi, vele megyen a báb:	0
   Lesz kivel az úton beszélni legalább.	0
   Akkor megcsókolja szüleinek kezét,	0
   Búcsúzik örökre; nem használ a beszéd;	0
   Anyja szépen kéri: "Ugyan hova mennél?	0
   Hol hálnál az úton? mit innál? mit ennél?	0
   Ne menj el galambom! ne menj el virágom!	0
   Ki lesz akkor az én kedves kis leányom?	0
   Ha te engem itt hagysz, ugyan hova legyek?"	0
   Gondolá a rossz lány: azért is elmegyek.	0
   De az édes apja komolyan így szóla:	0
   "Már fiam, ha elméssz, nem tehetek róla:	0
   Itt van egy fehér pénz a nagy útra, tedd el;	0
   Erre sem vagy méltó önnön érdemeddel."	0
   Fanyalogva nyúlt a kis leány a pénzhez,	0
   Otthon maradásra szinte kedvet érez;	0
   De örökségét már kiadá az atyja,	0
   Egy szó kellene csak: szóval sem marasztja.	0
   Elindult világra, de az utcaajtónál egy kutyát látott,	0
   s nem mert világra menni.	0
   A. J.	0
   ^[*] Arany Juliska volt, nyolc éves korában. A. J.	0
HÁZIURASÁG	0
   Költők! a végzet ellen	0
   Ám zúgolódjatok:	0
   Én nem panaszkodom már:	0
   Én háziúr vagyok.	0
   Bizúgy, barátim, isten	0
   Fölvitte dolgomat:	0
   Hiába sápadoztok,	0
   Irigykedés miatt.	0
   Szegény, szegény csavargók!	0
   Tudjátok-e, mi a:	0
   Valakinek tulajdon	0
   Lakházzal bírnia?	0
   Hogyan tudnátok, hisz ti	0
   Más ember tűzhelyén	0
   Hányódtok... én is voltam	0
   Olyan szegény legény.	0
   Mit nem szenvedtem én is	0
   Mióta elhagyám	0
   Boldogságom bölcsőjét,	0
   Szerény csöndes tanyám;	0
   Midőn a hű komondor,	0
   Mely gazdátlan maradt,	0
   Olyan keservesen nyítt	0
   Idegen ház alatt!	0
   Ki tudja, mennyi földet	0
   Betüslött, béfuta,	0
   Míg volt urát föllelte	0
   A jó öreg kutya!	0
   S én a viszontlátáskor	0
   Be nem fogadhatám:	0
   Nem volt számára egy zug	0
   A gazda udvarán. -	0
   Most itt van ő is, a hű	0
   Bodré, együtt velem;	0
   Mintha magáé volna	0
   Úgy őrzi tüzhelyem.	0
   S fenntartja a tekintélyt	0
   Mint háziúr ebe;	0
   Szeretném látni, kedve	0
   Ellen ki jőne be!	0
   De ti, költő barátim,	0
   Ha erre vét a hab,	0
   Csak jöjjetek be bátran:	0
   Bodré meg nem harap.	0
   Csak jöjjetek be: nálam	0
   Lehet nyugodnotok:	0
   Fölösleg ágy van, a ház	0
   Sem mindenütt csorog.	0
   És kertem is van, ah, ez	0
   Valóságos liget!	0
   Hűs árnyat benne félszáz	0
   Gyümölcsfa hinteget.	0
   Itten merengek én el	0
   Olykor s szemem ragyog:	0
   Könnytől-e... vagy örömtül	0
   Hogy háziúr vagyok?	0
   Sőt ami több, lakóm is	0
   Van, egy kis föcskepár,	0
   Mely sárfalamra, sárból,	0
   Szerény fészket csinál.	0
   Mely nékem hajnalonként	0
   Friss dallal fizeti	0
   Le a lakbért - s a szállást	0
   Igen szeretheti.	0
   Három fészkét veré már	0
   Le csintalan gyerek:	0
   Most, a csüggedhetetlen!	0
   Negyedszer rakta meg.	0
   Hajh! kezdem én is, melyet	0
   Vészek ledultanak,	0
   Reményim föcske-fészkét	0
   Építni újolag:	0
   Megérem-e, hogy benne	0
   Nyugtot s békét nyerek?	0
   Vagy majd leszórja a sors -	0
   Az a pajkos gyerek...?	0
REMÉNYEM	0
   Kis hajó az én reményem,	0
   Sem árboca, sem kormánya;	0
   Csapkod a hullám keményen	0
   Gyönge sajkám veti-hányja.	0
   Messze a kék part mögöttem.	0
   Földe a kopár valónak,	0
   Honnan el-ki számüzötten	0
   Fut reményem, e kis csónak.	0
   Mint a hattyú, mely világra	0
   Bujdosott, mind beljebb téved;	0
   Egy hab a más habhoz vágja,	0
   Mégsem óhajt lelni révet:	0
   Lelkem, a tenger hajósa,	0
   Retteg újabb kikötőtül,	0
   Hol tövis közt nincsen rózsa	0
   S pusztában virág nem zöldül:	0
   Hol azért áll oly szilárdan	0
   A föld, hogy sivár mezőin	0
   Bírhassák követni bátran	0
   Nyomaimat üldözőim.	0
   El hát, a bizonytalanba!	0
   Merre szél hajt és hab ingat:	0
   Érzem, enyhül fájdalmam, ha	0
   Szél és hullám karja ringat.	0
   Ott szabad a lég köröttem, -	0
   S néha-néha egy szivárvány	0
   Mosolyog rám, megtörötten	0
   Képzeletem óceánján.	0
   El, el a bizonytalanba!	0
   Rengj, hajóm, szabad hullámon.	0
   És ne tudjam, így rohanva,	0
   Meddig halál, meddig álom!	0
A HAJÓTÖRÖTT	0
   Midőn még életet	0
   Gondoltak benne a habok,	0
   Elrablák tőle az	0
   Utolsó deszka-darabot;	0
   Midőn halottnak gondolák,	0
   Nem adtak néki temetőt,	0
   Kietlen partra hurcolák:	0
   Temesse majd el ott a föld.	0
        Féljétek Istent, emberek!	0
        Szegény hajótörött kiált;	0
        Adjatok néki enyhelyet,	0
        Táplálékot, meleg ruhát.	0
   Még tennap kincsei	0
   Terhét emelte sok hajó,	0
   Hol viselős vala	0
   Milliókkal a millió:	0
   És nem gazúl gyüjtött vagyon,	0
   Özvegyek, árvák könnyei,	0
   Hanem kitűrés, szorgalom	0
   Veritékből lett gyöngyei.	0
        Féljétek Istent, emberek!	0
        Veszendő e világi jó;	0
        A holnapig sem biztosít	0
        Tömött szekrény, rakott hajó.	0
   Még tennap azt hivé,	0
   Kezében élte gyámola	0
   S derülten int felé	0
   A vénség biztos távola;	0
   Hogy számadását megtevé,	0
   Hiányos számra nem talált,	0
   S ezen hitben nem rettegé	0
   Ama nagy zérust, a halált.	0
        Féljétek Istent, emberek!	0
        Az élet számvetése csal:	0
        Reménybukott szív halni vágy,	0
        Koldús marad, meg mégse hal.	0
A HONVÉD ÖZVEGYE	0
   ...Gyarlóság, asszony a neved!	0
       Csak egy rövid hó: még a gyász cipő sem	0
       Szakadt el, melyben könnyé olvadott	0
       Niobeként kísérte ki szegény	0
       Atyám holttestét: s ím ő, éppen ő	0
       Férjhez megyen...	0
       HAMLET	0
   Csatába ment az ifju honvéd,	0
   Kemény, véres volt a csata;	0
   Tengernyi néppel küzdve, megtört	0
   A felkelők kicsiny hada;	0
   De megtartá a tért, hol aznap	0
   Élet-halálra ütközött:	0
   Mert ott esett el mind, a téren!...	0
   A honvéd is azok között.	0
   Ottan feküdt a haldoklók közt,	0
   Nehéz két sebbel kebelén;	0
   Két seb... mind a kettő halálos -	0
   Egyik jobb, másik bal felén;	0
   Nyílt, éktelen, mély, iszonyú, de	0
   Már fájdalom nélkül amaz;	0
   A másik, ámbár láthatatlan,	0
   Gyötrőbb... mert a szívben van az!	0
   "Nem volna énnekem siralmas"	0
   Az ifju felnyög, felkiált -	0
   "Rövid éltemre koszorúnak	0
   Föltenni e dicső halált;	0
   S panasz nélkül fetrengenék itt,	0
   Ha eltiport testemen át	0
   Diadalra száguldanának	0
   A harci fújó paripák.	0
   Ha buzgó vérem hullatása	0
   Éretted, óh te drága hon,	0
   Nem esett volna ily hiába...	0
   Múló jegy, összedőlt romon!	0
   Ha áldozat gyanánt esém el,	0
   De nem mint síri áldozat,	0
   Mely vérrel önti bár meg a sírt,	0
   Beléje életet nem ad.	0
   És enyhe voln' e kő alattam,	0
   Ez a halál-vetette ágy,	0
   Ha láthatnám még egyszer őket -	0
   Kikért ez a szív élni vágy;	0
   Ha végálomba csókolhatná	0
   A hív nő e bágyadt szemet,	0
   Miután egy búcsu pillanattal	0
   Megláttam őt s gyermekemet.	0
   Isten hozzád, lelkem fiacskám,	0
   Bús téli fán kis árva lomb,	0
   Játéka minden förgetegnek,	0
   Mely gyönge ágaidra ront.	0
   Isten veled, hölgy... oh te nem rég	0
   Menyasszony, és már özvegyem:	0
   Mért oly soká nem élek, mint fog	0
   Szerelmem élni szíveden!"	0
   Száll a sóhaj... elhúnyt az ifjú,	0
   Egyedül - annyi nép között!	0
   Bajtársi még látták elesni,	0
   Nem már, midőn elköltözött.	0
   Széles, nehéz, sötét szárnyával,	0
   Mikép egy óriás madár,	0
   Árnyazta bé a vérmezőt egy	0
   Homályos felleg... a halál.	0
   És a feledség, mint sulyos köd,	0
   Borult a völgyre vastagon;	0
   Elkezde a harcos enyészet	0
   Rabolni a halottakon:	0
   Nem ismeri többé meg a nő	0
   Férjét - az apa nem fiát;	0
   Rokonért rokon, mátkáért mátka	0
   A tért hiába futja át.	0
   De a kétértelmű halálnak	0
   A kósza hír is kötve hitt:	0
   Sokáig várta sok beteg szív	0
   A harcból vissza kedvesit.	0
   A honvéd ifju hölgye is várt...	0
   Napról-napra kikérdezett	0
   Minden madárt, minden szellőt, mely	0
   A harcmezőről érkezett.	0
   Minden nap éledt, minden este	0
   Kihalt szivében a remény;	0
   Viselte már a hervatag bút	0
   Arcán - nem még a gyászt mezén;	0
   Majd fölvevé a bánatos mezt	0
   És... arca rózsaszín leve:	0
   Ő is azokhoz lőn hasonló,	0
   Kiknek "szép özvegy" a neve.	0
   Mint a virághoz, mely kitárta	0
   Kelyhét, a méhek és lepék,	0
   Gyülvén hozzája szép imádók,	0
   Kinyílott szívét meglepék;	0
   Azóta szellőt is, madárt is	0
   Még sürgetőbben vallata:	0
   S midőn, amit várt, bizonyos lőn...	0
   Kezet más ifjunak ada.	0
   Feledte a feledhetetlent;	0
   S midőn a nászi vigalom	0
   Beálla, szíve sima volt már,	0
   Mint rég elült ó sírhalom,	0
   Melyen az élők gyönyöréül	0
   Hímes virágos fű terem...	0
   De már alant porában a port	0
   Rég elenyészté a verem.	0
   Víg a menyegző; cseng a jókedv;	0
   Hullámzik a dal és zene;	0
   Sugár gyanánt lejt a menyasszony,	0
   Hódít, varázsol kelleme;	0
   Künn rémes éjfél átkozódik,	0
   Fú, sír dühében a vihar:	0
   Benn az öröm jár tölt kehellyel,	0
   A zene szól, a tánc szilaj.	0
   Egyszerre - mint éj a villámtól -	0
   Megnyilatkozik a terem:	0
   Küszöbjén sárga, véres arccal	0
   Megáll a honvéd hirtelen.	0
   A vigadók egymásra néznek,	0
   Rémülve felsikolt a hölgy,	0
   Alatta, mint mélységes örvény,	0
   Indul, forog, süllyed a föld.	0
   "Ne félj, ne rettegj a hivatlan	0
   Vendég miatt, óh szép ara!"	0
   Így búg a honvéd bánatos, de	0
   Komoly, ünnepies szava -	0
   "Ne reszkess a férjtől, ki férjed	0
   Körében ím meglátogat,	0
   Nem fogja visszakövetelni	0
   Sem szívedet, se jobbodat.	0
   Jöttem, hogy, amit sejte a hír,	0
   De nem láttak tanú szemek,	0
   - Amit te hinni úgy siettél -	0
   Halálomról meggyőzzelek.	0
   Igen! mi elváltunk: szabad vagy;	0
   Enyém a sír, tiéd a jog, -	0
   Mert a halottak nem pörölnek,	0
   És én azok közül vagyok.	0
   Eldobtad a tiszteletes gyászt,	0
   Korán vetéd el azt, korán,	0
   Meglehet, e gyász néha-néha	0
   Emlékeztetett volna rám:	0
   És eldobád - hajh, mint csalódtam! -	0
   Azt is, aminél egyebet	0
   Alig szerettél bennem: egykor	0
   Hiú bálványod... nevemet.	0
   De nem vádollak... óh e vádat	0
   Inkább magamra emelem:	0
   Annyi őszinte érzeményért,	0
   Mit eltékozla kebelem,	0
   Annyi reményért, mely csalárd lőn,	0
   És annyi esztelen hitért,	0
   Szerelmemért, mely végtelen volt...	0
   És íme most itt van: mit ért!	0
   Élj boldogul... ez könnyü annak,	0
   Ki, mint te, oly hamar feled -	0
   Még egy rövid szó gyermekemről,	0
   Azután, hölgy, Isten veled:	0
   Légy anyja és nem mostohája,	0
   Nehogy eljöjjek egy napon,	0
   És elvezessem kézen fogva	0
   Őt is oda, hol én lakom!..."	0
   Víg a menyegző; cseng a jókedv;	0
   Szól a zene, a tánc szilaj;	0
   Künn rémes éjfél átkozódik,	0
   Fú, sír dühében a vihar; -	0
   Mi elrémíté a menyasszonyt,	0
   Nem volt egyéb, mint képzelet,	0
   Mosolygva nyújtja karját táncra...	0
   Aztán feled, feled, feled!	0
   (1850 aug.)	0
EGYNÉMELY NAGYOCSKA EMBERRE	0
   Nagy emberek, nagy emberek,	0
   Oh, mily kicsinyek vagytok,	0
   Ha vész üvölt, ha reng a föld	0
   S az ég villáma csattog!	0
   Ilyenkor a nagyok sora	0
   Fogyton apadva gyérűl;	0
   Miért ne mást? - könnyhullatást	0
   Választani kenyérűl?	0
   Mint a hajós, midőn zajos	0
   A tengerek dagálya,	0
   Mindazt, miért fáradt, remélt,	0
   Hullám közé dobálja:	0
   A koszorút, ti nyomorúk!	0
   Elszórni úgy siettek,	0
   Mellyel erény s közvélemény	0
   Övezte volt fejetek.	0
   Még a minap kolosszilag	0
   Verétek a felhőket,	0
   Föl sem vevén minket, szegény	0
   Alant járókelőket:	0
   Most sárba - nem döntve, hanem	0
   Önként borulva, másztok,	0
   S annak, ki rúg, színes, hazug	0
   Szóval allelujáztok.	0
   Csak menjetek a förgeteg	0
   Elől biztos tanyára;	0
   Bárhogy mutat az öntudat:	0
   Kényelmetek nagy ára.	0
   Ha szintelen a honszerelem	0
   Köntöse és kitágul:	0
   Bölcs gondolat így ujolag	0
   Szabatni azt - fonákul.	0
   (1850 aug.)	0
ÍRÓSZOBÁM	0
   Ez a szoba, hol én most	0
   Tillaárom haj!	0
   Pusztítom a papirost	0
   Tillaárom haj!	0
   Se nem csapszék, se nem bolt,	0
   Csizmadia műhely volt.	0
   Tillaárom haj!	0
   A fő céhmester szabott	0
   Tillaárom haj!	0
   Benne csizmát, papucsot,	0
   Tillaárom haj!	0
   Ha megvarrta, eladta,	0
   Jól eresztett a kapta.	0
   Tillaárom haj!	0
   Nem volt ártalmas annak	0
   Tillaárom haj!	0
   Sem a ragya, sem a nap,	0
   Tillaárom haj!	0
   Sem az árvíz, sem a hó,	0
   Sem a revolúció,	0
   Tillaárom haj!	0
   Bezzeg, de nem megy nékem	0
   Tillaárom haj!	0
   Ez az én mesterségem,	0
   Tillaárom haj!	0
   Ha dolgoztam, kirakom:	0
   Azt se kérdik, hogy adom.	0
   Tillaárom haj!	0
   Háborúban azt mondták,	0
   Tillaárom haj!	0
   Most keveset adunk rád;	0
   Tillaárom haj!	0
   Béke-időn azt vetik,	0
   Másra kell a pénz nekik.	0
   Tillaárom haj!	0
   Ne volnék csak ilyen vén!	0
   Tillaárom haj!	0
   Írótollam letenném,	0
   Tillaárom haj!	0
   S beszegődném maholnap	0
   Csizmadia inasnak.	0
   Tillaárom haj!	0
A FALU BOLONDJA	0
   Képtöredék	0
      Kósza Bandit ösmeri a helység	0
   Oly nagy benne az élhetetlenség.	0
   Sosem esett talpra semmi dolga,	0
   Nem hiszik, hogy kártyája kivolna.	0
   Háza-tája tővel-heggyel össze,	0
   Pókhálóért nem kell menni messze,	0
   Kertjét túrja száz vakandok kertész,	0
   Ott legel a falubeli sertés.	0
   Maga pedig erre-arra lézeng,	0
   Sült galambot vár fogára készen:	0
   De aligha még annak is épen	0
   Felnyitná a száját idejében.	0
      Hivatala sok volt egyszer-másszor:	0
   Kis korában volt ő libapásztor.	0
   Zöld libákkal zöld mezőre menni -	0
   Oly nagy öröm nem volt neki semmi.	0
   Ott ledőlve, a temető sarkán,	0
   Néha vesszőt metszegete tarkán,	0
   Néha pedig fűz tilinkót vágott,	0
   Vagy nézte a szőke délibábot.	0
   Óra-hosszan nézte a felhőket,	0
   Toldva-foldva képzeletben őket:	0
   Majd bikának, majd toronynak látván,	0
   Majd betyárnak szilaj lova hátán.	0
   Majd nagy fának képzele egy foltot:	0
   Ez alakult, amaz elmosódott,	0
   És mikor így elmosák a szellők,	0
   Megsohajtá az eloszló felhőt.	0
      Vagy megállott szeme a nagy égen,	0
   Mely felette gömbölyödött kéken,	0
   Nézte, hogyan tűnik el a gólya -	0
   Gólya lenni úgy szeretett volna!	0
   Néha danolt, néha fütyörészett,	0
   Néha csak úgy a semmibe nézett,	0
   Néha úgy tett, mint ki messze hallgat;	0
   Hallgatá a láthatatlan darvat.	0
   Olykor az ér sás-szegélyü mentén	0
   Ábrándoza, lúdjait követvén:	0
   Gyönyörködött benne, amint úsztak	0
   S magok után fénybarázdát húztak.	0
   Nézte őket, nézte, de hiába!	0
   Mégse tudá, megvan-e libája:	0
   Nem ügyelt rá, esze sem járt rajta,	0
   Hogy ez övé-, az a másé fajta.	0
      Félnapig is odahagyta nyáját,	0
   Fölkeresé más fiúk tanyáját,	0
   Hol juhőrző, malacőrző gyermek	0
   Domb tövében ástak vala vermet.	0
   Ottan avart, aszu kórót szedtek,	0
   Kicsiholván tüzet élesztettek:	0
   Minek a tűz? hát azért, hogy égjen,	0
   Hogy a tanya barátságosb légyen.	0
   Némelyik a pipázást tanúlja,	0
   Ritkán szívja, többnyire csak fúja;	0
   Agyagból van a pipa göngyölve,	0
   S nem dohánnyal, csak lapuval tömve.	0
   Tartja őket Bandi mese-szóval,	0
   Egy kuk sincsen, mikor ő megszólal,	0
   Annyi mesét, oly különös szépet	0
   Elmondani egy fiú sem képes:	0
   Honnan szedi? tán maga gondolja?	0
   Elhiszem? ha oly szépen nem folyna.	0
   Ki hallotta? senki se azt másszor:	0
   Nem tudja más, csak a libapásztor.	0
A LACIKONYHA	0
   Vásári kép	0
      El innét, finnyás orru satnya nép!	0
   El, vékonypénzű, holdvilági faj,	0
   Melynek eleme csak illatolaj,	0
   S befogja orrát ha szabadra lép!	0
   El e puhult nép! nincs közöm velek,	0
   A lacikonyháról énekelek.	0
      Csillámlik a fagy, a hideg kemény;	0
   Vacog a "szomszéd" áruló helyén,	0
   Kezében a rőf táncol és remeg,	0
   Hű gazdáját nem egyszer csalja meg:	0
   Vigasztalás csak az, hogy a vevőt	0
   Háromszor csalja meg, míg egyszer őt.	0
   Most a lyány arca s a mézbábos orra	0
   Sokkal pirosabb, mint nyaranta volna;	0
   Most János, a tót, méri sátorát,	0
   Meghajtja sűrűn a telt csutorát,	0
   A ponyva-árus, szabad ég alatt,	0
   Lehintett szalmán fel s alá szalad,	0
   Gondolja: beh jó volna egy kemence,	0
   Mely a vásárt befűtené egyszerre!	0
   Csak úgy neveti őt egy sanda ló,	0
   Széles gyökérre vergődött kofa,	0
   Ki a hidegnek alig néz oda,	0
   Fűtvén bokáit bögre-kandaló.	0
   A köszörűs acélja sustorog,	0
   Kövérül a víz megfagy míg csorog.	0
   Kalmár, szatócs nép tördeli kezét,	0
   "Jeszuszt" kiáltoz, s nem leli eszét;	0
   Mintha meglopták volna, nyugtalan,	0
   Pedig nem épen rossz vásárja van.	0
   De "Angyal Bandi" meg "Zöld Marci", "Sobri"	0
   Sehogyse látszanak ritkulni, fogyni,	0
   Sokan pislognak széjjel a ponyvárul:	0
   Nem oly kelendő a szellemi áru -	0
   Kivéve, hogyha szél ur elcsizel	0
   Némelykor egyet enyves körmivel;	0
   De tetten fogja az istóriás,	0
   (Ha ő nem, akkor majd valaki más;)	0
   Kárán okulva rájok könyököl,	0
   S a szél szemébe gúnyosan fütyöl.	0
   Lót-fut sebesen a jövő-menő,	0
   Sűrűn cikázik keresztül-kasul,	0
   Mint mikor a hó fürtös gyapja hull,	0
   Miből a puszták fergetege sző.	0
      Ejhaj! cini, cini! dövő, dövő!	0
   Ott ám a jó világ, a jó idő!	0
   Elűl is ponyva, meg hátúl is ponyva:	0
   Sátorbul utcák: ez a lacikonyha.	0
   Éhes kutyák ólálkodnak körül,	0
   A jó szagot kivánják messzirül,	0
   Nem is hagyják el könnyedén a tért,	0
   Sem egy kurjantás-, sem egy ütlegért.	0
   Onnan a bőgő mormolása hallik,	0
   Fülembe onnan klárinét nyilallik,	0
   A cimbalom is zing-zong egy kicsit,	0
   A hegedű, mintha nyúznák, visit.	0
   De nem csupán egy zenekar lehet,	0
   Megszámlálhatni vagy hatodfelet,	0
   Mely mind külön-külön nótát csinál,	0
   Ugróst az egyik, szomorút a más,	0
   Hallik toborzó, tus, vagy áldomás:	0
   Menjünk be, itt szokatlan élv kinál.	0
      Mindjárt elől víg tűz szikrája pattog,	0
   Táncos betyárok érc tenyere csattog;	0
   Sistereg a zsír, kolbász, pecsenye,	0
   Éhes gyomornak bűbájos zene.	0
   Sátorban úgy, mint sátoron kivül,	0
   Füstöt vet a bor, a velő hevül,	0
   Az arc kigyullad, van dallás, kacaj,	0
   Szitok, visongás, mindenféle zaj.	0
   Ott Júdit asszony, abárló kezében,	0
   Hurkát kanyargat a zsír-tóba épen;	0
   Kínnal görnyed le forró lábasáig,	0
   Tokája mellig ér, s melle hasáig.	0
   Bent, asztalánál, húga, egy teli	0
   Képű menyecske, a bort mézeli,	0
   Hint bőven borsot, paprikát a borba,	0
   Úgy osztja szét apró, mázos csuporba;	0
   Körötte vendég áll, vagy ül padon,	0
   Tréfáit űzve, kissé szabadon.	0
   De a menyecske nem durcás cseléd:	0
   Egy kis tréfát, ha nem fájós, elért.	0
      Átellen a víg Júdit nénivel	0
   Az ifjuság kuruc dolgot mivel.	0
   Ott húzza három és egy fél cigány	0
   (A brúgóst egybe-félbe számitván).	0
   Meredt szemével a nyúlánk Peti	0
   Cifrázza véknyan, szinte dűl neki;	0
   Míg Dámi egy kiszolgált hegedűn	0
   Utána baktat, lassabban, de hűn;	0
   A bőgős, mint tapogatós halász,	0
   Az alsó hangok mélyén kaparász;	0
   Kint pedig, a szúrós kemény fagyon,	0
   A fiatalság vigalma vagyon:	0
   Szironnyal himzett bő bundáikat	0
   Sátorba hányták a hőség miatt;	0
   Szellős ruhában járják ott kivűl,	0
   Egyik se fél, hogy megfázik, kihűl:	0
   Mert e faj egyszer kap hűlést csupán	0
   S nem lesz melegje többé azután.	0
   Tarkóig érő síma körhajok,	0
   Mint piperőcé, módosan ragyog;	0
   Bársony szegélyű kupeces kalap	0
   Szorítja össze a bársony hajat,	0
   S beárnyékozza, de el nem takarja	0
   A márvány homlokot keskeny karamja.	0
   Míg termetökre kissé nőtető	0
   Az a magosdad, gömbölyű tető.	0
   Fekete mellény, min bolyongva vékony	0
   Zsinór szaladgál, duzzad a derékon;	0
   A nyakra himzett inggallér hajol,	0
   Hó patyolatja illik oda jól;	0
   Térdnél alább ér a bő ingnek ujja;	0
   Bősége puffad a szélben, ha fúja;	0
   Váll-ráncait finomra tűzdelék;	0
   S nem meztelen - mint egykor - a derék.	0
   Honnan redőit művészileg ontja	0
   Le, szárközepig, a lábravaló,	0
   Melyet redőzni lyány testvéri gondja	0
   S fiatal ángyé, fél hétre való.	0
   Látszanak is rajt' a mester kezek	0
   Ha lassu táncban oly halkal rezeg,	0
   Vagy a sebesben szétcsapong, terül	0
   Bő gyolcsa majdnem véghetetlenül.	0
      Most épen gyorsat ugranak.	0
   Nem úgy, mint holmi nápic úrfiak,	0
   Kaszálva lábbal, és kézzel hadarva,	0
   Borjú szökések közt erre meg arra.	0
   Nem görnyedeznek oly ízléstelen,	0
   Nem kurjongatnak szünes-szüntelen	0
   Panyóka szájjal piros dalokat,	0
   Mintha gunyolnák önnön magokat.	0
   Ők nem utánzók... s az eredetit	0
   A kellem istennői szeretik,	0
   Öntenek arra illő bájt, nemest,	0
   Erővel és méltósággal vegyest.	0
EGRESSY GÁBORNAK	0
   Midőn törökországi bujdosásából visszatért	0
   Ölelő karokkal mennek ki elődbe	0
   És fogadnak, vídám füzérré szövődve,	0
   Boldogabb barátid:	0
   Hát engem mi tilt, hogy kebeledre dőljek?...	0
   Nosza, rontsd szét lelkem az irigy mérföldek	0
   Kényszerű korlátit!	0
   Igen, itt vagy Gábor, itt te, újra köztünk!	0
   Álom! - álom volt hát, hogy kétségbeestünk	0
   Éretted, utánad?	0
   Hogy sirattuk, kölcsön, a nagy veszteséget:	0
   Bánatos szívvel mi, a hazával, téged,	0
   Te távol hazádat?	0
   Ah! nem álom volt az: látom, le van írva	0
   Szenvedő arcádon egy hosszú év kínja;	0
   Szólanak betűi!	0
   Monddsza, nem tört-é meg fájdalomban lelked?	0
   Hol vevél reményt, mely e nehéz türelmet	0
   Ki segítsen tűrni?	0
   És midőn távolról fölvehetted ismét	0
   A hazai kunyhók szálldogáló füstjét	0
   Mint homályos felleg -	0
   Mi őrzötte szíved... mi tartá meg épen,	0
   Iszonyú örömnek előérzetében	0
   Hogy ne repedjen meg?	0
   Vagy - tudom, tudom már, örömednek kelyhe	0
   Csordultig miért nem lehetett megtelve,	0
   Mi keseríté meg...	0
   Hanem itt vagy, itten fogsz maradni mármost,	0
   Lehetetlenséggel többé nem határos	0
   Megölelnem téged.	0
   Mint midőn galyakká széjjeloszlik a fa,	0
   Úgy vala köztetek lelkem elágazva,	0
   Kevés jó barátok:	0
   Már csak egy zöldellő gyöngye volt: a bánat,	0
   Lomb nélkül hagyá a többi minden ágat	0
   Egy siralmas átok.	0
   Egyiket sudáron gyors villám üté meg,	0
   Másikat emészti láthatatlan féreg,	0
   Sorvadának mind, mind:	0
   Most azonban egy a másik után épül;	0
   Nyerve lassan-lassan az élet kezébül	0
   Lombokat és zöld szint.	0
   Haj! csak egy nem akar éledni - hiába	0
   Jött a lanyha szellő, kikelet nyilása,	0
   És a nyári harmat...	0
   Ő, kit úgy szerettem, ő, kit úgy szerettél,	0
   A közös barát nincs örömünnepednél,	0
   Lantja mélyen hallgat.	0
   De fátyolt a búra! - s mellyel köszöntélek,	0
   Ne legyen legalább halotti ez ének;	0
   Szólj vidámabban, lant!	0
   Az öröm, hogy itt vagy, képtelen reménnyel	0
   Csalogat: ki tudja, hát ő nem jön-é el?...	0
   Hátha eljő - s dalland!	0
   Igen! visszatérted a jövőre zálog:	0
   S én, kétségbeesett, most remélek, várok	0
   Boldogabb időket;	0
   Még sötét az égbolt, de borús határán	0
   Kezdi már jelölni egy felső szivárvány	0
   A siró felhőket.	0
   Félre, kishitűek, félre! nem veszett el -	0
   Élni fog nyelvében, élni művészettel,	0
   Még soká e nemzet!	0
   Föl, merész versenyre, kinek az istenség	0
   Nyujtá dallamos ajk s honi hárfa kincsét!	0
   Zengjen, aki zenghet.	0
   Te pedig, barátom, lépj ama padokra,	0
   Hol oly gazdagon nőtt koszorúid bokra:	0
   Légy új büszkeségünk:	0
   Ölts arcodra lelket és igaz betűket, -	0
   Magasztos erényt, mely buktában se csügged,	0
   Ábrázolva nékünk!	0
GONDOLATOK	0
   a béke-kongresszus felől	0
   A mult időnek bölcsei	0
   Századokon keresztül	0
   Örök-mozgót követeltek	0
   A véges emberésztül:	0
   Az új kor bölcsesége, mely	0
   Amazokat neveti,	0
   Az örök béke, nyugalom -	0
   Vessző-lovát kergeti.	0
   Nagy gondolat! képzelni is	0
   Dicső, fenséges eszme!	0
   Az embernem, mint egy család,	0
   Szeretettől övezve,	0
   Testvériségben, mint talán	0
   Kain előtt élhetett;	0
   - Az Irás, hol jegyezni kezd,	0
   Jegyez csak gyűlöletet.	0
   Mikép egy isten-atyja van	0
   Az égben e családnak,	0
   Kit (a művelteken kivűl)	0
   Minden népek imádnak:	0
   Úgy lenne földön józan ész	0
   Az egy közös hatalom,	0
   Törvény, igazság... akitől	0
   Jő büntetés, jutalom.	0
   Hogy vér a vért ne ontaná	0
   Hiú bálványi végett;	0
   Boszulni sértett áljogát,	0
   Vagy nemzet-büszkeséget;	0
   Hogy fajra fajt ne költene	0
   Az ápolt népgyülölség	0
   S nemzet ne kísérné tapssal	0
   Más nemzet sírbadöltét.	0
   Hogy a virág és a gyümölcs,	0
   Mit a jó föld hoz ingyen,	0
   Soha ne lenne had miatt	0
   Feldúlva téreinken:	0
   S a vérvonalt, hol lengtenek	0
   Hazug hir-név zászlói,	0
   Ne kisérnék az éhhalál	0
   Sötét szárnyú hollói.	0
   Hogy ne siratná az anya	0
   Élő fiát halottúl:	0
   Ne retteghetne a jegyes	0
   A mátkai napoktúl;	0
   Ne venné fel a kora gyászt	0
   Kicsiny árvákkal, árván,	0
   A nő, ki nem virraszta még	0
   Férje halálos ágyán.	0
   Hogy az utódok sírjait	0
   Ne számlálná meg a vén,	0
   Hazája vagy idegen föld	0
   Vidékeit nevezvén;	0
   S ne nézne könnyező szemmel	0
   A kéklő messzeségbe,	0
   Keresve, kérdve hasztalan:	0
   Ki fogja már szemét be?	0
   Hogy a késő Emlékezet,	0
   Mikép gyermek-korára,	0
   Álom gyanánt eszmélne csak	0
   A rég eltűnt csatákra;	0
   És lenne béke, oly örök,	0
   Mint isten szellemében;	0
   Megkezdve itt, - állandóul	0
   Folytatva majd az égben.	0
   Hiú szándék! vesztett erő	0
   Ily küzdelemre szállni,	0
   Megáradott nemes lelkek	0
   Sziklába vert hullámi!	0
   A megkövült gonoszságból	0
   Melynek tövén kihaltok,	0
   Nem érdemes, ha mit talán	0
   Századokig lenyaltok.	0
   Mióta és míg a világ,	0
   Nem volt-e, nem leend-e	0
   Erős, ki nyomni mindig kész,	0
   S ki elnyomassék, gyenge?	0
   Amazt mikép mérséklitek	0
   Hogy enyhe légyen lánca?	0
   Mikép ezt, hogy nagyon sulyos	0
   Békóit meg ne rázza?	0
   Avagy ki fékezendi meg	0
   Az ember szenvedélyét,	0
   Midőn iszappal hányja fel	0
   Háborgó lelke mélyét?	0
   Midőn az Ész, a Bölcseség,	0
   Megbántva, meggyalázva,	0
   Mint a hajdan profétái,	0
   Vonul remeteházba?	0
   Nem lophat-é megint egy új	0
   Prometheusz égi lángot,	0
   Kinek fénylő szövétneke	0
   Felgyujtsa e világot...?	0
   Nem lehet-é ismét egy új	0
   Népáradás e földön?	0
   Nézzétek a történetet!	0
   S mondjátok, képzelődöm.	0
   Óh, a világ története	0
   Szomoru egy tanulmány!	0
   Mint buborék tünik fel ott	0
   Nép, nép után kimulván;	0
   Jaj annak, mely már tündökölt!	0
   Annak közelg halála,	0
   Elsímul a víz tükre és	0
   Új hab tolul reája.	0
   Isten egészbe' működik	0
   Egészre fordít gondot;	0
   Midőn egy nép - mint a kovász -	0
   Megérett és... megromlott,	0
   Midőn satnyulva testben és	0
   Lélekben túlmüvelve,	0
   Békét ohajt a gyáva test,	0
   Az elcsigázott elme;	0
   Midőn a renyhe társaság	0
   Büzhödt állóvizében	0
   Új bűnök milliárdjai	0
   Vannak keletkezőben;	0
   Midőn a munka és vagyon	0
   Egymástól messzi esnek,	0
   És a tökélyre vitt csalást	0
   Mondhatni rendszeresnek;	0
   Midőn eltűnve a szerény	0
   Családiság zamatja,	0
   A nő erényét... s ami több,	0
   A férj nejét eladja;	0
   Midőn apát öl a fiú,	0
   Rokont öl a rokonság,	0
   S mérsékli bűne tudatát	0
   A kétes vér-azonság;	0
   Midőn a gazdag megkövül	0
   És a szegény elfásul...	0
   Egyszóval a polgárodás	0
   Fordul reánk csapásul:	0
   Akkor elétör egy vad nép	0
   Szilaj vére s erénye	0
   És elborit, mint a tenger	0
   Hullámi, vagy fövénye. -	0
   Hagyjátok a meddő vitát!	0
   Bölcs Isten az, ki rendel;	0
   Az ember tiszte, hogy legyen	0
   Békében, harcban ember.	0
   Méltó képmása istennek,	0
   S polgára a hazának,	0
   Válassza ott, válassza itt	0
   A jobbik részt magának.	0
   (1850 szept.)	0
HEJ! IHARFA...	0
   Hej! iharfa, juharfa,	0
   Patyolating, kivarrva:	0
   Tudod pajtás, ki varrta?	0
   Az a kis lány,	0
   Az a kis lány	0
   A barna.	0
   Patyolating, jegykendő,	0
   Múlik az ó esztendő,	0
   Karácsonyban hirdetnek,	0
   Ünnep után,	0
   Ünnep után	0
   Esketnek.	0
   Verje meg a bubánat,	0
   Ki elszólja babámat!	0
   Jár a világ rossz szája:	0
   Ne hajts rózsám,	0
   Ne hajts rózsám	0
   Reája.	0
HECC, HECC!	0
   Utcahosszat bőg a szegény marha,	0
   Nincsen kedve menni vágópadra,	0
   Kínosan küzd öt-hat szelindekkel:	0
   Életiért még öklelni is mer!	0
   Gyepü megől vicsori szomszédok	0
   Gyönyörködve nézik a játékot...	0
   A mészáros ebeit kapatja,	0
   Ráadásul magát is mulatja.	0
AGIO-VILÁG	0
   Szerény leszek kivánatimban:	0
   Nem kérek, oh Sors, kincseket,	0
   Nem kérek én aranyt, ezüstöt	0
   (Neked sincs tán): adj bankjegyet.	0
EH...	0
   Eh! mi a kő jutott hozzám,	0
   Hogy nem megy az irka-firka;	0
   Hiába van toll kezemben,	0
   Csak bámúlok, mint a birka.	0
   Gondolatim, mint a túzok,	0
   Melynek összefagyott szárnya,	0
   Gyalog mennek a föld szinén,	0
   Egy sincs, aki fentebb járna.	0
   Olyan próza minden részem,	0
   Mint egy kalmár, aki számol...	0
   De hisz' én is azt teszem most!	0
   Lám hol a bibéje, lám hol!	0
   Úgy bizony, nagy számvetésbe	0
   Merülék, tudnillik ebbe:	0
   Egy dolog két vége közzül	0
   Melyik kerül kevesebbe:	0
   Egyenesen dobni tűzre,	0
   Mihelyt megvevém, papírom...?	0
   Vagy akkor tüzelni fel, ha	0
   Költeménnyel teleírom...?	0
   (1850 okt.)	0
ŐSSZEL	0
   Híves, borongó őszi nap;	0
   Beült hozzám az únalom:	0
   Mint a madár, ki bús, ki rab,	0
   Hallgat, komor, fázik dalom.	0
   Mit van tennem? olvasni tán...?	0
   Maradj Homér, fénydús egeddel,	0
   Maradj te most!... Jer Osszián,	0
   Ködös, homályos énekeddel.	0
   Mert fájna most felhőtlen ég,	0
   Mosolygó, síma tengerarc,	0
   Élénk verőfényes vidék -	0
   Óh, fájna most nekem e rajz!	0
   Kék fátyol messze bérc fokán -	0
   Arany hajó, mely futva szegdel	0
   Bibor habot... Jer Osszián,	0
   Ködös, homályos énekeddel.	0
   Ott kéken a Zeüsz-lakta domb;	0
   Itt zölden a nyájas sziget;	0
   Fölötte lomb, alatta lomb,	0
   Árnyas berek, zengő liget, -	0
   Hullám-mosott gazdag virány -	0
   Fehér juhak s tulkok sereggel -	0
   Minő kép ez!... Jer Osszián,	0
   Ködös, homályos énekeddel.	0
   Füst koronáz erdőt, bokort,	0
   Vendégies hivójelül;	0
   Hősek családja, víg csoport,	0
   Áldoz, toroz máglyák körül.	0
   Lantszóra lejt ifjú, leány;	0
   Kettős pohár, mézízü nedvvel,	0
   Vigan forog... Jer Osszián,	0
   Ködös, homályos énekeddel.	0
   S ha zúdulnak véres csaták,	0
   Szabadságért nem küzdenek,	0
   Mert elnyomás, népszolgaság	0
   Előttük ismeretlenek.	0
   Törvényök nincs - boldog hiány!	0
   A vének élőszája rendel	0
   Igazságot... Jer Osszián,	0
   Ködös, homályos énekeddel.	0
   Oda van a szép nyár, oda!	0
   A természet lassan kihal;	0
   Nincs többé nagyszerű csoda,	0
   Többé se napfény, sem vihar;	0
   Pacsirta nem szánt, csalogány	0
   Nem zöngi dalját este, reggel;	0
   Nincs délibáb... Jer Osszián,	0
   Ködös, homályos énekeddel.	0
   Egyhanguság, egyformaság;	0
   A nappal egy világos éj;	0
   Nem kék az ég, nem zöld az ág,	0
   Menny, föld határán semmi kéj;	0
   Csak sír az égbolt ezután	0
   Örök unalmu lanyha cseppel,	0
   Mig szétolvad... Jer Osszián,	0
   Ködös, homályos énekeddel.	0
   Óh jer, mulattass engemet,	0
   Hunyó dicsőség lantosa;	0
   Érdekli mostan lelkemet	0
   Borongó ég, kihalt tusa,	0
   Emlékhalom a harc fián,	0
   Ki az utolsók közt esett el;	0
   Remény nélkül... Jer Osszián,	0
   Ködös, homályos énekeddel.	0
   Felhőid és zúgó szeled,	0
   A zizegő haraszt, mohar,	0
   Magános tölgy a domb felett,	0
   Bolyongó tűz, hullámmoraj -	0
   Ez, amit lelkem most kiván!	0
   Enyésző nép, ki méla kedvvel	0
   Multján borong... Jer Osszián,	0
   Ködös, homályos énekeddel.	0
   Kinek sötétes éjjelen	0
   A hős apákhoz költözött	0
   Daliák lelke megjelen,	0
   Alánéz bús felhők között	0
   És int feléd: "Jer, Osszián,	0
   A holtakat miért vered fel?	0
   Nincs többé Caledonián	0
   Nép, kit te felgyujts énekeddel."	0
   (1850 okt.)	0
VOJTINA LEVELEI ÖCCSÉHEZ	0
   I. levél	0
   Mit hallok Andris? engem uccsegéljen!	0
   Nem hittem volna, hogy ezt is megérjem,	0
   E nagy malheurt... vagy örömet (na, ni!	0
   Az ember ki se győzné mondani)	0
   Tudnillik, hogy te, édes jó rokon,	0
   Poéta lettél, és a lapokon	0
   Ritkán szedett betűi nagy nevednek	0
   A hallhatatlanság felé merednek.	0
   Ej, ej, fiú, beh sokra haladál:	0
   Spiritusod van, vagy mi a tatár!	0
   Nyelvem megáll, az eszem elakad:	0
   Hiszen felleg se volt, és már szakad!	0
   Azt hittem, a kozákjárás után	0
   E rongy világban nem lesz több csudám:	0
   Nagyobb az, hogy te költő vagy, kölök,	0
   S ki is nyomatják versed, ami több.	0
   Emlékszem - ezt te mindég titkolád, -	0
   Kétszer futál meg három iskolát;	0
   S kétszer három = hat az Marótiban:	0
   Igy legalább hat iskolád kivan.	0
   Akkor a könyvet pad alá csapád,	0
   És úrfi-magnak meghagyott apád.	0
   Ez állapotban két ösvény maradt	0
   Számodra nyitva: lenni úr-paraszt,	0
   Vagy lenni költő; mert csupán e két	0
   Mesterség: tollat fogni, vagy ekét,	0
   Ez az, mi fűnek és fának szabad,	0
   Céh, mely akárki fiát befogad.	0
   S mivel hallottad volt, vagy olvasád	0
   A Kisfaludi kalamárisát,	0
   Shakespeare hogyan lopott egy őzbakot,	0
   Vagy színpadon széket hogyan rakott,	0
   Burns Róbert, a skótok Petőfije,	0
   Költő mikép lőn, paraszt létire,	0
   Mikép ama német csizmadia,	0
   S a kiskunsági mészáros fia,	0
   Ki mindenütt forgott húsz éveig	0
   Csak ott nem, hol a túdóst nevelik:	0
   Tehát, egy istenverte pillanatban,	0
   "Író leszek!" kiáltál fel magadban.	0
   És olvasál, ha postanap kerűlt,	0
   Vasárnapi ujságot, Honderűt,	0
   Petőfi vagy Rigó Pál műveit,	0
   Divatlapok színes leveleit:	0
   Itt, ott, mi történt: Cenken, Igaron	0
   Hogy ment a színdarab, táncvigalom?	0
   S a többi. És az olvasmány hatott:	0
   Mindjárt megirtál egy... birálatot.	0
      De Frankenburg, Vahot, vagy Jókai,	0
   Beküldött műved nem nyomatta ki.	0
   Azt mondta rá: csak nőj még, kis szamár,	0
   Mielőtt bírálva megszólamlanál.	0
   Te megfogadtad - a növést; de nem,	0
   Hogy minden istenadta pénteken	0
   (Ez volt a szerencsétlen postanap)	0
   Pestre ne útazzon négy öt darab.	0
   Persze, előbb csak bérmentetlenül;	0
   Gondolva, hisz már ennyinek örül	0
   A szerkesztő és örömest fizet;	0
   Az ő malmára hajtod a - vizet.	0
   De ah! a szép "vidéki levelek"	0
   (Mert e nemben valál akkor remek)	0
   Felbontva, olykor még bontatlan is,	0
   Kályhába, vagy hová, repültenek,	0
   S helyettök a szerkesztőség hamis,	0
   Csufondáros élcei dőltenek.	0
   Hej, Értesítő, Mondanivaló,	0
   Nyilt posta, Tárca, vagy mi a manó,	0
   Beh tönkre sujtál sok fiók-zsenit,	0
   Ki volna most irodalmi zenit!	0
   Igy téged, Andris, akkor legalább,	0
   Szörnyű módon megtérdelt a galád:	0
   Írhattad álnevül az O. P. Q-t,	0
   Mégis örökké járt terád a rúd.	0
   Majd megfizetted a levél diját,	0
   Sőt olykor egy kis accidentiát	0
   (Fertálybankót... de még nem volt, igaz...	0
   Akármit, ide nem tartozik az)	0
   Rekesztél a szerkesztőnek dohányra,	0
   Mégis örökké rád füstölt pipája,	0
   S te meg nem láthatád az örömet:	0
   Hogy' néz ki nyomtatásban leveled,	0
   Azon betűk, amelyeket te írva	0
   Mázolgatál a rózsaszín papirra.	0
      Kitört ezenben a forradalom,	0
   Szépen lecsücsült az irodalom;	0
   Azóta nem hallottam híredet,	0
   Már azt hivém, a muszka had megett!	0
   Hát dehogy ett! majd bizony, ily darab	0
   Bolondgombába az beléharap!	0
   Keresztül estél a rostán, s azonnal	0
   Gyürni kezdéd a verseket halommal.	0
   "Szabad a vásár, most költő leszek,	0
   Úgyis kipusztultak a céhesek"	0
   Kiáltád, s íme hogy bámul a hon	0
   Égverdeső, merész tyúk-szárnyadon!	0
   Pegazusod befogja a futár is,	0
   Gondolva, hol ló nincs, jó a szamár is.	0
      Így töre ki belőled a zseni;	0
   Vétkeltem ezt meg nem érinteni. -	0
   Már most haladj az elkezdett uton;	0
   Mert visszalépés nincs, azt jól tudom;	0
   De minthogy ifju vagy (ámbár jeles)	0
   Tanulj tinó, hogy ökörré lehess.	0
      Mindenekelőtt azt tanácsolom:	0
   Verset sokat! legyen bármily bolond.	0
   De sok legyen, hogy nevedet minél	0
   Többször találja meg az olvasó:	0
   Az semmi aztán, hogy ha rossz, ha jó,	0
   Ő el nem olvas, mert előre fél,	0
   Inkább ab invisis koszorut ád,	0
   Mi ugysem ér egy árva polturát.	0
      Mint a halandó ember, aki nyers,	0
   Szellemi, testi részbül áll a vers.	0
   Az első láthatatlan semmiség,	0
   Csak holmi vaskalapos hiszi még;	0
   A test, az a vers, ami látható,	0
   Fonállal mérhető, tapintható:	0
   Ezzel van egy kis gépszerű dolog,	0
   A másik... az magátul jőni fog.	0
      Beszédhez, amit versnek mondanak,	0
   Mindenesetre kellenek szavak.	0
   Te mindig olyan szót válassz, csinálj,	0
   Amit ne értsen János, vagy Mihály;	0
   Legjobb, ha tenmagad sem érted azt:	0
   Így legalább soha fel nem akadsz,	0
   Mert, aminek értelmét nem tudod,	0
   A szó mindenhová illeni fog.	0
      Szükség továbbá versbe néha rím.	0
   Mindegy ördög, ha nő az, vagy ha hím,	0
   Csak arra légy leginkább figyelő,	0
   Hogy öt-hat sorban jőjön egy elő	0
   S a többi vers, mint galyak szekeren,	0
   Lógjon előre-hátra, rímtelen,	0
   Ez szép találmány és pedig honi:	0
   Eo ipso, hogy pongyola, zseni;	0
   Dehogy tud így más nemzet dallani!	0
      Igaz, hogy a rím bőven nem telik.	0
   Lelnek biz azt, akik nem restelik -	0
   És holmi rossz rímnél becsesb zománc	0
   A versen a szép csengő asszonánc,	0
   De ez utóbbi szót, nem is csoda,	0
   Nem minden bikfic érti, micsoda:	0
   S ha p betűnek b visszhangja lett,	0
   Fülét csóválja a rossz rím felett.	0
      Azonban itt szabály van: s te, zseni,	0
   Nem fogsz pedant szabállyal küzdeni,	0
   Te ugyanazon szót hangoztatod:	0
   Igét igével, raggal a ragot.	0
   "Hőssel - könnyeddel" keblét és szivét	0
   Rímnek nagyon jó, szépen kivivéd,	0
   Mint a Tinódi százötven valá-ja...	0
   (Ha ugyan jól emlékezem reája).	0
      Megállj: mi könnyű és mégis be szép	0
   Kádenciás vers az ilyen beszéd:	0
   "Barátok - arcok; sírtál és aludtál,	0
   Könnytől - beszédtől; ajtónál - sokaknál,	0
   Kezére - tetejére - képzetére;"	0
   És még ezer hasonló ára, ére;	0
   Vagy: könnyeim, szemeim, bérceim,	0
   Vagy: léptein, hölgyein, leplein,	0
   Vagy: küldének, jövének, és menének;	0
   És több efféle szentiványi ének;	0
   Sőt: szerelem, ha jő rá gyötrelem,	0
   Vagy: érzelem, kegyelem, értelem,	0
   Vagy: fájdalom, síralom, hatalom,	0
   Nyugalom, aggodalom, bántalom,	0
   Vagy látás, hallás, szaglás és tapintás	0
   (Mire én e rímet csapom: Amintás)	0
      Ellenben, hogyha egy sor vége párját,	0
   És ráfelelne másik rím: bevárják.	0
   "Harag - marad, darab - farag, győz - ősz"	0
   Vagy pedig erre hogy csősz, plane főz,	0
   És ezt azonmódon megszenveded,	0
   Nem félsz, bizony kiszúrja a szemed!	0
   Mert szemnek írunk, a fül második	0
   Érzés, gyakran hibáz, hamarkodik,	0
   Csak angolul nézhetni ilyet el	0
   Hogy bird-nek sword, moan-nak alone felel.	0
      De kürtöl a posta; megjött s megyen,	0
   Azért, jó Bandi, most elég legyen;	0
   A papirosom se nyúlik tovább:	0
   Bezárom ez első episztolát;	0
   Jövőre többet, jobbat is talán,	0
   Hogy emlékezzél néha-néha rám.	0
   II. levél	0
   Előre lantok...! vagy, mi a guta:	0
   Lant nem igen van... tollsíp és duda,	0
   Előre tökszár, csimpolya, doromb,	0
   Madárkelepce és repedt kolomp!	0
   Fel hagymabördő, fűzfasíp, bürök,	0
   Lyukas kulcs, mely süvít, kanásztülök,	0
   Cirok-hegedű és hasadt fazék;	0
   Hadd zengjen a föld és zengjen az ég!	0
   Mert a hazának épen ily zene	0
   Most éltető, fenntartó eleme;	0
   Minden szemét vers egy-egy drága kincs,	0
   Megél, ha ebben semmi szűke nincs;	0
   Sovány ugarnak trágya kell, de sok:	0
   Munkára, tollak, kalamárisok!	0
      Igen! ha tiszta búzánk elfogyott,	0
   Miért ne vetnénk a helyett gyomot?	0
   Nem zöld-e a gyom, dudva és paréj?	0
   S nem nagyra nő? akár aláhenyélj.	0
   Árnyéka szintugy van - sőt koszorút	0
   Fonhat belőle aki rászorult,	0
   Vagy kedve tartja. - Gazt ápolni hűn	0
   Hazafias tett: gyomlálgatni bűn.	0
      Azért előre mindenféle dibdáb,	0
   "Hancúzni a Parnasszuson mezitláb!"	0
   (Mint egy barátom írá valahol,	0
   Ki csürhe közt nem örömest dalol.)	0
   Bátran, merészül, kissé szemtelen!	0
   "Mi költők" a szerény hang ez legyen!	0
   Miért ne? gyermekjáték az egész,	0
   Sármunka, nem kell hozzá semmi ész,	0
   Csak jóakarat és nem-tiszta kéz.	0
   S kinek csizmája rossz, vagy inge nincs:	0
   Kit a leánytól zár kaján kilincs;	0
   Kit apja megvert, vagy preceptora;	0
   Kit elbájolgat a zsidó bora;	0
   Ki éhgyomorra káromkodni tud,	0
   Nagyot, keservest, cifrát, hájszagut,	0
   Mint: "aki lelke, istene vagyon!"	0
   S a többi (példa majd minden lapon);	0
   Ki felfödözte, hogy az éj sötét,	0
   A sárga holdnak kajla üstökét,	0
   Csillagot éjjel, nappal a napot,	0
   S bír vágni rájok egy hasonlatot,	0
   Minő bagoly s hab szók között lehetne,	0
   Vagy mint ezek közt: csillag és gereblye;	0
   Ki a dalt írja, még pedig hová:	0
   Villámmal ír dalt a levegőégbe,	0
   (Kottázza tán...? no, ha így gondolá -	0
   S a tüzes istennyila viszi végbe	0
   A kottaírást...!); szóval aki mer	0
   Nem tudva tudni s bízakodni el;	0
   Vagy aki sok jó versneműt bevett	0
   És gyomra terheléseig evett,	0
   S magát úgy érzi, hogy: csak ki vele!	0
   Mit egyszer-másszor oly mohón nyele:	0
   Mindaz körömre, tollra és - papírra!	0
   (Miután nem írószer többé az irha).	0
      Oh mert az ember lelke úgy örül	0
   Látván e sürgést íralmunk körül!	0
   Hány érdemesnek tünt le fénykora	0
   S borítja könyves bolt vastag pora!	0
   Hol a közönség, mely keresne gyöngyöt,	0
   Mit a feledség pókhálóba göngyölt,	0
   Ha ők, a jó fiúk, sár-foglalóba	0
   Nem tesznek egyet-kettőt hébe-hóba!	0
   Igen, ha ők fel nem eresztenék	0
   Bő lében a mult héti pecsenyét,	0
   Nem is tudnók, hogy a rég élvezett	0
   Jobb koszt iránt szánk íze elveszett.	0
   De ők, a jó fiúk, elészedik	0
   A régi jobbat, és nem engedik	0
   Hogy elenyésszen egy szép gondolat,	0
   Hanemha - nyúzó bicskájok alatt.	0
   Előnkbe hogyha tócsát öntenek,	0
   (Mi ő szerintök vers, azaz: remek),	0
   S az ember abban úszdogálni lát	0
   Ezernyi geniális nyelvhibát,	0
   Tarkázva itt-ott, hogy legyen bizarr,	0
   Jobb írók eszmehulladékival; -	0
   Ha majd egy sánta láb, majd egy bezúzott	0
   Orr és fületlen, torzonborz fej úsz ott,	0
   Melyekben ez s amaz jó emberünk	0
   Költői mondatára ismerünk,	0
   S ujjal mutatjuk: ezt tudom kié:	0
   Berzsenyié vagy Kisfaludié,	0
   Kölcseié, vagy Vörösmartié,	0
   Garai, Bajza vagy Petőfié;	0
   Ha mondom, így, bár csúnyán megkuszálva	0
   Ráismerünk jobb költőink szavára:	0
   Avagy nem méltók köszönetre, kik	0
   A régi szépet újra éltetik?!	0
      Ha hát van, Andris, jó fejed: tanulj.	0
   Az ócska csizma, megfejelve, új,	0
   És nincsen olyan régi köpenyeg,	0
   Miből ne telnék egy hitvány süveg;	0
   Azé a veréb, ki megcsípheti:	0
   Fogj ócska eszmét s légy eredeti!	0
      Már most, eme vargabetű után,	0
   Ideje volna ott kezdeni tán,	0
   Hol a más héti munka elmaradt;	0
   S köszörűlni juhászkutyából agarat.	0
      Ha mégis olykor asszonáncra jő	0
   Kedved, vagy a rím nem kinyöghető,	0
   Legjobb, ha mindig olyat válogatsz	0
   (Találsz is könnyen) ami hogy nem az.	0
   Például vár-ra ez jó lenne: rák;	0
   Vagy erre hogy huszárt, üsd rá: osztják.	0
      De bezzeg itt ugyancsak átbukám	0
   A mértéken; meg is fekszem talán.	0
   Ad vocem, mérték: némely ostobák	0
   Ennek jármába is beléfogák	0
   Szegény verset: de te soha egyéb	0
   Mértéket egy szál cérnánál ne végy.	0
      Ki jámbusokban ír, (kivált komoly	0
   Verset) caesurát ne tegyen sehol;	0
   Jámbust pedig csak ott ejtsen belé,	0
   Hol semmikép el nem kerülheté:	0
   Végül csupán hosszúkat tenni szebb,	0
   Hadd vonja lábát, mint a sánta eb.	0
      Van a magyarnak... úr Krisztus, mi van!?	0
   Saját mértéke: népdalaiban,	0
   Melyet kitáncol a paraszt legény,	0
   És Farkas Józsi oly szépen kihúz,	0
   De a poéta (kincsek közt szegény!)	0
   Mértéket idegen mintára nyúz.	0
      A szép toborzó, a lengedező	0
   Bizony, bizony még járatlan mező,	0
   Versébe olyat aki tenni mer:	0
   "Nincs benne mérték!" orditozni kell;	0
   Sántítson ő is úgy; előre, hátra,	0
   Mikép a többi azt előtte járta.	0
      Ezenkívül, mint jó levesbe hús,	0
   Szükséges volna versbe numerus.	0
   "Mi a mennydörgő! hogyan illik a	0
   Költészethez az arithmetika?"	0
   Hát úgy öcsém, la! ez könnyű dolog!	0
   Érezni kell csak, és mindjárt tudod. -	0
      Midőn te így írsz: "A leányka hőn	0
   Fohászkodék és sírva a mezőn	0
   Bolyonga; fürti közt lebegve méla	0
   Szellő susog és zengő Philoméla	0
   Éneke szól; süt bűbájos világa	0
   A holdnak. Ime jő azonban drága	0
   Kedvese, akit oly régen ohajtva	0
   Várt; felsikolt és csókba forr az ajka -"	0
   S a többi, - ez neked jó, meghiszem,	0
   De, mintha sással metszenéd fülem.	0
      A ritmus oly láthatlan valami,	0
   Mit inkább érzeni, mint hallani,	0
   Mit észrevenni (mint a jó egészség	0
   Szelíd hatásu titkos működését)	0
   Könnyebb, mikor nincs, mint akkor, ha van;	0
   Mi nélkül mérték, rím haszontalan;	0
   S akármint gúzsba kössük: a darab	0
   Kötetlen, buglyos, próza-vers marad.	0
      Ha írod a verset, nem öntöd azt,	0
   Össze nem áll, hiába fúrsz, faragsz,	0
   Majd itt bicsaklik félre, majd amott,	0
   És kárba vesz sok oly becses robot,	0
   Mellyel, ha méltóbb helyre áldozád,	0
   Megkapálhattad vón' kukoricád.	0
   Aztán meg... aztán... hát... álmos vagyok:	0
   Szervusz öcsém! máskorra is hagyok.	0
TÉLI VERS	0
   Ej, ej, garázda tél apó!	0
   Ki ördög hítta kelmedet,	0
   Hogy sz. Mártonnap tájba' hó	0
   Borítja házi telkemet?	0
   Hogy bámul a vén vaksi hold	0
   Hópelyheken át, mint szitán!	0
   Pedig milyen jó szeme volt	0
   Nyáron, szerelmesek után!	0
   Mily villogó szemmel lesett	0
   Minden sovárgót, csintalant;	0
   Tudta nélkül alig esett	0
   Szerelmi légyott és kaland.	0
   De most bezzeg bámulhat ám,	0
   Míg, amivel lát, kiapad, -	0
   Mégsem jön ifju és leány:	0
   Nagyon szabad künn a szabad.	0
   Sőt a fakó poéta sem	0
   Motollál a négy végivel,	0
   Hanem bent ül kedélyesen	0
   S tollmardosó dolgot mivel:	0
   "Óh, természet halála, tél!	0
   Emígy kapaszkodik bele -	0
   "S te hófehér hó, mint Adél	0
   Fehér, hideg hókebele..."	0
   Pedig jól tudja, a kötél,	0
   Hogy a lány keble nem hideg:	0
   Csak, persze, tiltja szép Adél	0
   Körmét annál hevitni meg.	0
   De én kemencém oldalán	0
   Csak fumigálom a telet;	0
   Megfér kivül szobám falán!	0
   Ne bántsa ezt a kis helyet.	0
   Most fázok, mert van benne mód	0
   Mig el nem ég félölnyi fám:	0
   Akkor... ha elrontom a szót	0
   És fázom, - nem az én hibám.	0
   (1850 nov.)	0
AZ Ó TORONY	0
   Nagy-Szalonta nevezetes város,	0
   Mégsem olyan nevezetes már most	0
   Mint mikor volt szabad hajdufészek,	0
   Benne lakván háromszáz vitézek.	0
   Csonka torony nyúlik a felhőbe,	0
   Rajta pihen a nap lemenőbe':	0
   Rá-ráveti visszanéző fényét,	0
   Mintha látnám ősapáim vérét.	0
   Vérpirosan mért néz vissza a nap?	0
   Azt jelenti, rút idő lesz holnap?	0
   Óh, Istenem, hiszen elég bőven	0
   Volt már részünk zimankós időben!	0
   Hej csak itt is, e hitvány zugolyban,	0
   Hány nemes szív vére ömlött hajdan!	0
   Azt mondották, hazájokat védik,	0
   Azt hivék, úgy áll fenn örökkétig.	0
   S mi van abból, amiért fáradtak?...	0
   A torony, mit durván összeraktak.	0
   Áll a torony, mint valami Bábel,	0
   Rajt' az idő nyomtalanul jár el.	0
   Rajta pihen a féllábu gólya,	0
   Vércse, bagoly örökös lakója,	0
   Velök együtt a galamb is elfér,	0
   Összeszokik, utoljára nem fél.	0
   Rajta a gyom óriássá nő fel,	0
   Hajba kap a szélvészes idővel.	0
   Rácsap olykor, - hanem azt se bánja -	0
   A mennydörgős mennykő buzogánya.	0
   Csonka falán, viharos éjfélkor,	0
   Boszorkányok nagy serege táncol,	0
   S jeleül az éji vigadásnak,	0
   Egy-egy köve földön hever másnap. -	0
VARGA MIHÁLY^[*]	0
   Jár a török, mint valamely sáska,	0
   Magyar nemzet akkori csapása.	0
   S hol a helyet megszerette fészkül,	0
   Ott nyaralni, ott telelni készül.	0
   Ott legelni, hol mezeje nincsen,	0
   Ott aratni, hol vetése nincsen,	0
   Ott szűrni be, hol szőlleje nincsen,	0
   Ott tüzelni, hol erdeje nincsen.	0
   Restelik ezt szalontai hajduk,	0
   Török-tatár nem fogna ki rajtuk:	0
   De hiába! oly kevesen vagynak!	0
   Engedni kell hétszer annyi hadnak.	0
   Engedni, - de nem esik az ingyen,	0
   Vér foly elébb minden kis göringyen;	0
   Mindenik otthagyja keze szennyét,	0
   Míg magukat a várba bevennék.	0
   (Itt több versszak hiányzik)	0
   Mintha szemén volna farkas-hályog,	0
   Tapogatva fel s alá kovályog,	0
   Hej, de hiszen mindeneket jól lát,	0
   Csak egyet nem, kedves eladóját!	0
   Szíve döbben, foga megcsikordul,	0
   Mely felől jött, arra visszafordul,	0
   Oda vág, hol legsürűbben járnak	0
   A sötétben mozgó török árnyak.	0
   "Ide, ide, gyermekem, leányom!"	0
   Azt se tudja, merre felé járjon.	0
   Mint kutyákkal, dühös bika, szemben,	0
   Azt se tudja, hogy melyiknek menjen.	0
   Sűrű nép közt, sűrű éjtszakába,	0
   Vagdalózott, se hallva, se látva,	0
   Míg kivivé a harcnak folyása,	0
   Mint fatövet víznek áradása.	0
   Vége van a vérontó csatának,	0
   A magyarok a várba jutának.	0
   Szegény Varga csak egyedül jár most,	0
   Kerűlgeti nagy busan a várost.	0
   Ott ahol ma, túl a Köles-éren,	0
   Nevezik a várost Csere néven,	0
   Cserebokor volt akkor időben,	0
   Terme somot, terme kökényt bőven.	0
   Ott csikorog Varga Mihály hajdú,	0
   Lyánya miatt érdekeli nagy bú,	0
   Lyánya miatt, annak életéért,	0
   Százszor inkább a becsűletéért.	0
   Hányja-veti, mi teendő légyen,	0
   Zsuzsikáját hogy ne érje szégyen.	0
   Ólálkodik a török tanyánál,	0
   Mint a farkas sompolyog a nyájnál.	0
   Köleséren átvezet egy palló,	0
   Van megette húsz török őrálló,	0
   Dehogy álló, mikor mind úgy alszik,	0
   Horkolása vizen is áthallik.	0
   Most legelébb Varga Mihály gazda	0
   Egy nagy követ arrafelé hajta.	0
   Kő a hidat nagyon megdöbbenti,	0
   De fülét sem mozditja rá senki.	0
   Azután megy - nála van már készen,	0
   Amire most, tudja, szükség lészen, -	0
   Átsuhan a gólyalábú pallón,	0
   Sorra tekint a sok renyhe alvón.	0
   Kardjaikat elkezdi kihúzni,	0
   Próbálja, ha nem tudnak-e úszni?	0
   Sorra szedi puskáikat szinte,	0
   Elmeríti a Köles-ér vizbe.	0
   Nézi akkor, hol van a tiszt, látja,	0
   Horkolóját legjobban az tátja.	0
   Sok famohát töm bele a nyitján,	0
   S átcipeli a Köles-ér hidján.	0
   "Meg ne moccanj, ha életed drága"	0
   Mondja neki, jól a földre vágva -	0
   Nem is mozdult, még csak nem is hörgött,	0
   Azt gondolva, most viszi az ördög.	0
   Megkötözé jó erősen gúzzsal,	0
   Épen úgy bánt még két darab hússal,	0
   A negyedik izgett-mozgott volna,	0
   Hanem ennek a nyakát eloldta.	0
   Hagyta ekkor alunni az alvót,	0
   Maga után felszedi a pallót -	0
   S foglyainak a szemét bekötve,	0
   Messze hajtá az éjjeli ködbe.	0
   ^[*] Valami elbeszélés akart lenni Szalontáról. Kezdete	0
   "Nagy-szalonta nevezetes város", mely megjelent külön. A. J.	0
SZILVESZTER-ÉJEN	0
   A vén sirásó haldokol:	0
   Vígan tehát ágya körül!	0
   Ki annyit sirba fektetett,	0
   Most a sor őreá kerül.	0
   Hajrá fiúk! ez a pohár	0
   Az elfolyt nyolcszáz-ötvenért!	0
   Kivan, - nincs egy nap híja se -	0
   Bohó, ki többet is remélt!	0
   Már ezt leőrtük, úgy ahogy,	0
   Ami kevés még hátra van,	0
   - Habár csak ellentétül is -	0
   Virrasszuk dal között, vigan.	0
   Hajrá fiúk! ez a pohár	0
   Ama békés türelemért,	0
   Hogy a halandó újba kezd,	0
   Ha egy rossz ó-évet lemért!	0
   Hányan vagyunk, kik a sorstól	0
   Rongyot kapánk élet helyett,	0
   Mégis, mivelhogy nincs különb,	0
   Hordjuk biz azt, amíg lehet!	0
   Hajrá fiúk! ez a pohár	0
   A szenvedő embernemért,	0
   Mely várva tűr, csalódva hisz -	0
   S túl birja élni a reményt!	0
   Zörgetnek a ház ablakán:	0
   Egy vak madár az, mely repűl,	0
   A förgeteg; - mint fiú, esik!	0
   Maradhat! tágasabb kivűl.	0
   Hajrá fiúk! ez a pohár	0
   Azért, ki bujdokolva jár	0
   És nincs, hová - egy ilyen éjt	0
   Kihúzni - hajtaná fejét!	0
   Mit bánjuk, hogy lejár az év!	0
   Énekre ajk és táncra láb!	0
   Használja, ki mozogni tud,	0
   Ezt az előnyét legalább.	0
   Hajrá fiúk! ez a pohár...	0
   Föl a kehelyt, koccantsatok!	0
   Csörgése szóljon, hogy kikért,	0
   És szóljon az, hogy hallgatok.	0
   Vígan! az ó év haldokol,	0
   Nevessünk mint örökösi, -	0
   Pedig bizony semmit se hágy	0
   Annak, ki végpercét lesi.	0
   Hajrá fiúk! ez a pohár	0
   Az évért, mely kiszenvede;	0
   Emléke fönn lesz holnap is...	0
   Egy kis mámor futó köde.	0
ÉV KEZDETÉN	0
   (Egy ismeretlen poéta dolgozótársul köti magát)	0
   Új esztendő... patvarba új!	0
   Mindössze is csak fejelés:	0
   A régi rosszból toldoza	0
   Új rosszat a gondviselés.	0
   Hogy töltsem el, oh jémini!	0
   Ezt a negyedfélszáz napot?	0
   Legyen szives megküldeni	0
   Szerkesztő, kérem, a lapot.	0
   Igaz, nem fizettem elő,	0
   Nem, mert ha volna sincs miből,	0
   De fölcsapok költőnek és	0
   Teremtek majd, a semmiből.	0
   Hátha kisül még, hogy zseni	0
   Az ész, mely bennem hallgatott!	0
   Legyen szives megküldeni	0
   Szerkesztő, kérem, a lapot.	0
   Majd írok önnek szépeket,	0
   Aranyat ér minden sorom,	0
   Hogy elbámul belé, ha él,	0
   Poëseos praeceptorom,	0
   Ki azt mondá, ökör vagyok	0
   S a szégyenpadra lecsapott.	0
   Legyen szives megküldeni	0
   Szerkesztő, kérem, a lapot.	0
   Majd írok én, bárhogy veszi	0
   A kritika, új ostorom;	0
   Ha mondja, rossz: "igen, de sok!"	0
   E szóval őt letorkolom;	0
   Mert minden istenadta nap	0
   Firkantok egy új darabot.	0
   Legyen szives megküldeni	0
   Szerkesztő, kérem, a lapot.	0
   Mi is hiányzik énnekem	0
   Avégre, hogy költő legyek?	0
   Csizmám lyukas és vállamon	0
   Alig van egy rossz köpönyeg,	0
   Fésülhetetlen a hajam,	0
   Ingem silány, szennyes gyapot -	0
   Legyen szives megküldeni	0
   Szerkesztő, kérem, a lapot.	0
   És tárgyam - ah, ön látja, van	0
   Tárgyam unos-untig elég,	0
   Kivált, enbálványom körűl	0
   Forogva, mint malomkerék.	0
   Hisz kit ne érdekelne az:	0
   Lencsét evém-e, vagy babot?	0
   Legyen szives megküldeni	0
   Szerkesztő, kérem, a lapot.	0
   Úgy van! magamról is tudok	0
   Beszélni sok épűletest:	0
   De hát milyen nagy a világ!	0
   Tárgyat csak az nem lel, ki rest.	0
   S én e kutya világra úgy	0
   Haragszom! mert megharapott.	0
   Legyen szives megküldeni	0
   Szerkesztő, kérem, a lapot.	0
   Egy árva példányt!... Óh, ha én	0
   Egy tisztelet-példányt nyerek:	0
   Megköszöni egész vidék,	0
   Minden rangbéli emberek.	0
   Mert lássa, hozzánk egy se jár	0
   S ez oly keserves állapot!	0
   Legyen szives megküldeni	0
   Szerkesztő, kérem, a lapot.	0
   Irén is többször mondta már,	0
   Irén, e kedves kis papucs:	0
   "Mit olvasunk a télen át?	0
   Ah, nem fizet elő apus!"	0
   Pedig "Irénhez" írok én	0
   Amilyet ön sohsem kapott,	0
   Legyen szives megküldeni	0
   Szerkesztő, kérem, a lapot.	0
   Sőt a nagyságos asszony is	0
   Felhozta szóval a minap:	0
   "Az ember ujságot se lát,	0
   Mióta nincs a régi pap."	0
   Ezért kimondhatatlanul	0
   Sajnálja is szegény papot.	0
   Legyen szives megküldeni	0
   Szerkesztő, kérem, a lapot.	0
   Óh, mennyi vágyteljes kebel -	0
   Hány szomju lélek önre néz!	0
   Öné a felelet-teher	0
   És e teher igen nehéz:	0
   Mikép fog számot adni ön,	0
   Ha majd felelni kell amott:	0
   "Miért nem szokta küldeni,	0
   Szerkesztő, ingyen a lapot...?"	0
CSALÁDI KÖR	0
   Este van, este van: kiki nyúgalomba!	0
   Feketén bólingat az eperfa lombja,	0
   Zúg az éji bogár, nekimegy a falnak,	0
   Nagyot koppan akkor, azután elhallgat.	0
   Mintha lába kelne valamennyi rögnek,	0
   Lomha földi békák szanaszét görögnek,	0
   Csapong a denevér az ereszt sodorván,	0
   Rikoltoz a bagoly csonka, régi tornyán.	0
   Udvaron fehérlik szőre egy tehénnek:	0
   A gazdasszony épen az imént fejé meg;	0
   Csendesen kérődzik, igen jámbor fajta,	0
   Pedig éhes borja nagyokat döf rajta.	0
   Ballag egy cica is - bogarászni restel -	0
   Óvakodva lépked hosszan elnyult testtel,	0
   Meg-megáll, körűlnéz: most kapja, hirtelen	0
   Egy iramodással a pitvarba terem.	0
   Nyitva áll az ajtó; a tüzelő fénye	0
   Oly hivogatólag süt ki a sövényre.	0
   Ajtó előtt hasal egy kiszolgált kutya,	0
   Küszöbre a lábát, erre állát nyujtja.	0
   Benn a háziasszony elszűri a tejet,	0
   Kérő kis fiának enged inni egyet;	0
   Aztán elvegyűl a gyermektársaságba,	0
   Mint csillagok közé nyájas hold világa.	0
   Egy eladó lyány a tűzre venyigét rak:	0
   Ő a legnagyobb s szebb... a hajnali csillag.	0
   Vasalót tüzesít: új ruhája készen,	0
   Csak vasalás híja,... s reggel ünnep lészen.	0
   Körűl az apróság, vidám mese mellett,	0
   Zörgős héju borsót, vagy babot szemelget,	0
   Héjából időnként tűzre tesznek sokat:	0
   Az világítja meg gömbölyű arcukat.	0
   A legkisebb fiú kenyeret kér s majszol;	0
   Üszköt csóvál néha: tűzkigyókat rajzol.	0
   Olvas a nagyobbik nem ügyelve másra:	0
   E fiúból pap lesz, akárki meglássa!	0
   Legalább így szokta mondani az apjok,	0
   Noha a fiú nem imádságon kapkod:	0
   Jobban kedveli a verseket, nótákat,	0
   Effélét csinálni maga is próbálgat.	0
   Pendül a kapa most, letevé a gazda;	0
   Csíkos tarisznyáját egy szegre akasztja;	0
   Kutat az apró nép, örülne, ha benne	0
   Madárlátta kenyér-darabocskát lelne.	0
   Rettenve sikolt fel, amelyik belényul:	0
   Jaj! valami ördög... vagy ha nem, hát... kis nyúl!	0
   Lesz öröm: alunni se tudnak az éjjel;	0
   Kinálják erősen káposzta-levéllel.	0
   A gazda pedig mond egy szives jó estét,	0
   Leül, hogy nyugassza eltörődött testét,	0
   Homlokát letörli porlepett ingével:	0
   Mélyre van az szántva az élet-ekével.	0
   De amint körülnéz a víg csemetéken,	0
   Sötét arcredői elsimulnak szépen;	0
   Gondüző pipáját a tűzbe meríti;	0
   Nyájas szavu nője mosolyra deríti.	0
   Nem késik azonban a jó háziasszony,	0
   Illő, hogy urának ennivalót hozzon,	0
   Kiteszi középre a nagy asztalszéket,	0
   Arra tálalja fel az egyszerü étket.	0
   Maga evett ő már, a gyerek sem éhes,	0
   De a férj unszolja: "Gyer közelebb, édes!"	0
   Jobb izű a falat, ha mindnyájan esznek, -	0
   Egy-egy szárnyat, combot nyujt a kicsinyeknek.	0
   De vajon ki zörget? "Nézz ki, fiam Sára:	0
   Valami szegény kér helyet éjszakára:	0
   Mért ne fogadnók be, ha tanyája nincsen,	0
   Mennyit szenved úgy is, sok bezárt kilincsen!"	0
   Visszajő a lyánka, az utast behíván.	0
   Béna harcfi lép be, sok jó estét kíván:	0
   "Isten áldja meg a kendtek ételét is,	0
   (Így végezi a szót), meg az emberét is."	0
   Köszöni a gazda: "Része legyen benne:	0
   Tölts a tálba anyjok, ha elég nem lenne."	0
   Akkor híja szépen, hogy üljön közelébb -	0
   Rá is áll az könnyen, bár szabódik elébb.	0
   Éhöket a nagy tál kívánatos ízzel,	0
   Szomjukat a korsó csillapítja vízzel;	0
   Szavuk sem igen van azalatt, míg esznek,	0
   Természete már ez magyar embereknek.	0
   De mikor aztán a vacsorának vége,	0
   Nem nehéz helyen áll a koldus beszéde;	0
   Megered lassanként s valamint a patak,	0
   Mennél messzebbre foly, annál inkább dagad.	0
   Az idősb fiú is leteszi a könyvet,	0
   Figyelmes arcával elébb-elébb görnyed;	0
   És mihelyt a koldus megáll a beszédben:	0
   "Meséljen még egyet" - rimánkodik szépen.	0
   "Nem mese az gyermek", - így feddi az apja,	0
   Rátekint a vándor és tovább folytatja;	0
   Néma kegyelettel függenek a szaván	0
   Mind az egész háznép, de kivált a leány:	0
   Ez, mikor nem hallják, és mikor nem látják,	0
   Pirulva kérdezi tőle... testvérbátyját:	0
   Három éve múlik, hogy utána kérdez,	0
   Még egy esztendőt vár, nem megy addig férjhez.	0
   Este van, este van... a tűz sem világit,	0
   Kezdi hunyorgatni hamvas szempilláit;	0
   A gyermek is álmos, - egy már alszik épen,	0
   Félrebillent fejjel, az anyja ölében.	0
   Gyéren szól a vendég s rá nagyokat gondol;	0
   Közbe-közbe csupán a macska dorombol.	0
   Majd a földre hintik a zizegő szalmát...	0
   S átveszi egy tücsök csendes birodalmát.	0
   (1851 ápr. 10)	0
KERTBEN	0
   Kertészkedem mélán, nyugodtan,	0
   Gyümölcsfáim közt bíbelek;	0
   Hozzám a tiszta kék magasból	0
   Egyes daruszó tévelyeg;	0
   Felém a kert gyepűin által	0
   Egy gerlice búgása hat:	0
   Magános gerle a szomszédban -	0
   S ifjú nő, szemfödél alatt.	0
   Kevés ember jő látogatni,	0
   Az is csak elmegy hidegen:	0
   Látszik, hogy a halott szegény volt,	0
   Szegény s amellett idegen.	0
   Rokonait, ha van rokonja,	0
   Elnyelte széles e világ;	0
   Nem nyit be hozzá enyhe részvét,	0
   Legföljebb... a kiváncsiság.	0
   Műhely körűl a bánatos férj	0
   Sohajtva jár, nyög nagyokat;	0
   Ide fehérlenek deszkái,	0
   Épen azok közt válogat.	0
   Amaz talán bölcső leendett,	0
   Menyegzős ágy eme darab:	0
   Belőlük elhunyt hitvesének	0
   Most, íme, koporsót farag.	0
   Siránkozik a kisded árva,	0
   Amott sir öntudatlanul;	0
   Ha nő szegény, az életkönyvből	0
   Nehéz első betűt tanul!	0
   Ölében rázza egy cselédlyány,	0
   Duzzogva fel s alá megyen:	0
   "Sirj no, igazán sírj!" kiált rá,	0
   S megveri, hogy oka legyen.	0
   Kertészkedem mélán, nyugodtan,	0
   A fák sebeit kötözöm;	0
   Halotti ének csap fülembe...	0
   Eh, nékem ahhoz mi közöm!	0
   Nem volt rokon, jó ismerős sem;	0
   Kit érdekel a más sebe?	0
   Elég egy szívnek a magáé,	0
   Elég, csak azt köthesse be.	0
   Közönyös a világ... az élet	0
   Egy összezsúfolt táncterem,	0
   Sürög-forog, jő-megy a népség	0
   Be és ki, szűnes-szüntelen.	0
   És a jövőket, távozókat	0
   Ki győzné mind köszönteni!	0
   Nagy részvétel, ha némelyikünk	0
   Az ismerőst... megismeri.	0
   Közönyös a világ... az ember	0
   Önző, falékony húsdarab,	0
   Mikép a hernyó, telhetetlen,	0
   Mindég előre mász s - harap.	0
   S ha elsöpört egy ivadékot	0
   Ama vén kertész, a halál,	0
   Más kél megint, ha nem rosszabb, de	0
   Nem is jobb a tavalyinál.	0
A KÖLTŐ HAZÁJA	0
   "Művész hazája széles e világ;	0
   A hírnév országutját lakja ő,	0
   S ez út hosszába' minden olajág,	0
   Minden babér az ő számára nő."	0
   Ám hadd legyen, nem tagadom,	0
   Övé, mely bírja őt, a hon:	0
   De szívem azt sugja minduntalan,	0
   Hogy a költőnek egy - csak egy hazája van.	0
   Kezdődik e hon a csendes tanyának	0
   Küszöbjén, melyhez emlékezete	0
   Köté legelső végét fonalának,	0
   Midőn először útnak erede;	0
   Hová e gondolatvezér	0
   Mulatni vissza-visszatér -	0
   És egy szerény zöld ággal megpihen,	0
   Mint bárkán a galamb, az ősi tűzhelyen.	0
   Ott ismerősen vészik őt körűl	0
   Gyermekkorának játszótársai;	0
   Eléje ott nyájas szóval kerűl	0
   Az agg szülő - tán már csak néhai;	0
   Minden szöget, minden zugot	0
   Úgy lel, miképen megszokott,	0
   Bár őse telkén most a vén Idő	0
   Új gazda: bont, épít, ahol s mint kedve jő.	0
   Mely ott felé zeng, a meghitt beszéd	0
   Anyai tejnek édes folyama,	0
   E szó nyitá meg szívét és eszét	0
   Ajkára ez simult, hogy dallana;	0
   Szerelme bimbó-hajnalán	0
   E nyelvet érté a leány,	0
   S ezen viszonzá a "szeretlek"-et	0
   Vagy a sohaj szócskát, mit visszarebegett.	0
   S a nyílt szivű nép, melyet ott talál,	0
   Vele érzésben és nyelvben rokon;	0
   Dala e nép közt ajkrul-ajkra száll	0
   Örül vagy sír az édes hangokon;	0
   Fogékony ott minden kebel	0
   A dalra, melyet énekel, -	0
   S hogy ebből semmi hang el nem veszett,	0
   Tudnia biztosan, mily boldog élvezet!	0
   Ameddig ily nép fogja őt körűl,	0
   Nép, melynek érzi keble, zengi szája	0
   A költő énekét, - addig terűl,	0
   Ott éri végét a költő hazája;	0
   Azontúl maga jövevény,	0
   Dala üvegházi növény,	0
   Legszebb illatja, színe kárba megy:	0
   Széles világon nincs népe s hona - csak egy!	0
   Innen, hogy ő e népet és hazát	0
   Szeretni tudja kimondhatlanúl:	0
   Nem a dijt méri, melyet tán az ád,	0
   Oltára nem önző lángokra gyúl;	0
   És, bárha szűk, és bárha gyér	0
   A jutalom és a babér:	0
   Ő e honért, e honnal s honnak él, -	0
   Örömeit, búját zengvén, ha dalra kél.	0
   Boldog, ha büszke lantján a haza	0
   Dicsőségének napját zengheti!	0
   Ha nincs multjának vérző panasza;	0
   S reménye vásznát jó szél lengeti!	0
   A dal, mit így teremt ujja,	0
   Egy nemzeti hallelujah,	0
   Visszhangja messzi ég alá kihat -	0
   És fölverendi a késő századokat.	0
   De bár fogy a nép és hazája pusztul,	0
   És a jövendő hallgat, - nem felel,	0
   Bár keble csak bánat dalára buzdúl:	0
   Honát a költő mégse' hagyja el; -	0
   És, mely alélt hattyú gyanánt	0
   Várja magára a halált -	0
   Ő nemzetének hattyuéneke,	0
   Ő, a lant bánatos, haldokló gyermeke.	0
HAJNALI KÜRT	0
   A szőke reg, a barna éj	0
   Kétes csatában küszködött:	0
   Kétségesen borongtam én	0
   Az ébrenlét s álom között.	0
   Imetten-e? álomban-e?	0
   Hallék üvöltő hangokat:	0
   Honnét e hang? - kürtszó rivall.	0
   Nyí a vadászeb és ugat.	0
   Csodálatos, mélyenható,	0
   Édes-fájós e kürtzene,	0
   Keresztül búg csonton, velőn,	0
   Mikéntha sírból zengene.	0
   Rá az eb is, az oktalan,	0
   Ösztönileg vonít, csahol:	0
   S e hangzavar egynémi vad	0
   Harmoniába összefoly.	0
   Ez élesen, fennen kacag,	0
   De hosszu jajban végezi;	0
   Az tompa böffenésivel	0
   Az alsó hangot képezi;	0
   Közbűl a többi nyí, vakog,	0
   Üvölt, huhol, búg a szava;	0
   Közé a visszhang kerepel	0
   És a vadásznép nyers zaja.	0
   Vidám vadászok, menjetek!	0
   Az ébredő pacsirta hí;	0
   Tiétek a nap bimbaja,	0
   Erdő- s mezőnek illati.	0
   A szűzi lég, harmatkönyű,	0
   Higgadt folyam, friss lengeteg;	0
   A rózsakedv, acélerő...	0
   Vidám vadászok, menjetek.	0
   Én majd a reggelnek bizony	0
   Csak már a tallóját szedem:	0
   Nyűgözve tart egy bal szokás:	0
   Vagy álnévvel természetem.	0
   Jó szándokon nem mulna, de...	0
   De mikor az ágy nem bocsát! -	0
   Vidám vadászok, menjetek:	0
   Jó mulatást... jó éjszakát.	0
   (1851 máj.)	0
A GYERMEK ÉS SZIVÁRVÁNY	0
   Allegoria	0
   Sirt az ég egyik szemével,	0
   A másikkal nevetett;	0
   Páros ívű szép szivárvány	0
   Koszorúzta keletet:	0
   Szép szivárványt, barna felhőn,	0
   Nézte ábrándos fiú,	0
   Egy sovárgó méla gyermek,	0
   Kékszemű, de szöghajú.	0
   "Be gyönyörű híd az ottan!	0
   Égi híd az" gondolá,	0
   "Óh, talán ott járnak épen	0
   Az angyalok fel s alá!	0
   Mint szeretnék odamenni!	0
   Bizony el is szaladok,	0
   Jó fiút hogy bántanának	0
   Azok a jó angyalok!	0
   Messze sincs az; lám csak ott van	0
   A közel erdő megett,	0
   Még ma estig rajta könnyen	0
   Megjárhatnám az eget.	0
   Istenem, mily szép is lehet	0
   Ám belülről az az ég!	0
   Istenem, ha én egy kissé	0
   Oda bepillanthatnék!"	0
   Szólt, eredve gyors futásnak,	0
   És legottan messze jár;	0
   Édes anyja híná vissza,	0
   De szavát nem hallja már.	0
   Útfelen száz kis virág int:	0
   "Ülj le közénk, szép gyerek!"	0
   Száz madár mond: "dallok egyet!"	0
   De ő nem hallgatja meg.	0
   Síkos a föld és alóla	0
   Ki-kicsuszamlik az ut,	0
   Tüske rántja meg ruháit	0
   Hogy "megálljon! hova fut?"	0
   Majd elébevág s keresztül-	0
   Fekszi ösvenyét az ér,	0
   Mely, ha egyszer átgázolta,	0
   Ellenkedve visszatér.	0
   De az értől nem ijed meg,	0
   Nem hátrálja síkos ut,	0
   Szóba sem áll vad tövissel:	0
   Egyre gázol, egyre fut.	0
   Sem gyönyörre, sem veszélyre	0
   Nem tekintvén láb alatt,	0
   Szép szivárványt a magasban	0
   Nézi, nézi, és halad.	0
   Kérdi tőle útas ember,	0
   Egy öreg szántóvető:	0
   Hova oly lélekszakadva?	0
   És mivégre siet ő?	0
   "Jaj" felel, de gyors futtában	0
   A kérdőre sem tekint,	0
   "Ama hídhoz kell sietnem,	0
   Vissza is jőnöm megint!"	0
   "Balga gyermek, hol van a híd?	0
   Hová futsz ily esztelen?	0
   Szivárvány az: vége nyugszik	0
   Messzi, messzi tengeren:	0
   S a megürült fellegekbe	0
   Szí fel onnan új vizet...	0
   De hiszen fuss, ha tapasztalt	0
   Ősz fejemnek nem hiszed."	0
   "Ám legyen híd, ám szivárvány,	0
   Oda már én elmegyek,"	0
   Szólt a fiú, "hogy felőle	0
   Épen bizonyos legyek."	0
   És az erdő bokros útján	0
   Bekanyarul egymaga,	0
   Hol feketén leskelődik	0
   Már felé az éjszaka.	0
   Ott sohajnak, ott kacajnak	0
   Múló hangját hallani,	0
   Ott fejéről fövegét is	0
   Le-lekapja valami:	0
   Ott fehéren a sürűből	0
   Rá-rábukkan egy fatő:	0
   De galyak közt a szivárvány	0
   Int feléje, s halad ő.	0
   Szembe jőnek búcsujárók,	0
   Szinte kérdik és felel.	0
   "Kis bohó, mi haszna fáradsz?	0
   Oda nem jut ember el...	0
   Mi lehet az a szivárvány?	0
   Van felőle sok mese:	0
   De közelről (ennyiünk közt!)	0
   Még nem látta senki se."	0
   Nem elég ez a fiúnak:	0
   "De én látni akarom!"	0
   Szóla és tör fel a hegynek	0
   Út nélkűli avaron.	0
   Kő hasítja gyenge lábát,	0
   Szirten át esik-bukik;	0
   Haj! s alélva roskad össze	0
   Midőn feljut a fokig.	0
   Ott is, amint összerogyva	0
   Tehetetlen feküvék,	0
   Epedő nagy kék szemével	0
   A szivárványt nézte még;	0
   A szivárványt, amely szinte	0
   Fogyni látszott, sínleni -	0
   És mind jobban, és mind jobban	0
   Elsápadtak színei.	0
   "Szép arany híd, szép szivárvány,	0
   Én szerelmem, bármi vagy, - "	0
   Esdekelt ő tárt karokkal,	0
   "Óh ne hagyj el, - óh maradj!	0
   És ha égbe nem mehettem	0
   Rajtad, mint az angyalok,	0
   Várakozz', hadd nézzelek még!	0
   Várakozz', mig elhalok!"	0
   Hallja ezt egy agg remete	0
   S a fiú előtt megáll,	0
   Háta görnyed ősz hajától,	0
   Reng a mellén hó szakáll:	0
   "Ily korán a sírba mért vágysz?"	0
   Feddi nyájasan a bölcs -	0
   "Hamar volna még lehullnod,	0
   Mint a meg nem ért gyümölcs.	0
   Vágyaid elérhetetlen	0
   Tartományba vonzanak;	0
   Az, mi után futsz epedve,	0
   Csalfa, tünde fényalak,	0
   Egy sugár a nap szeméből...	0
   Büszke diadalmosoly,	0
   Mely a sirvafutó felhőn	0
   Megtörik, - de nincs sehol!"	0
   Így az agg bölcs - még tovább is	0
   Fejtegetvén szavait -	0
   S felnyitá a nagy természet	0
   Titkos zárú ajtait.	0
   A fiút meg ápolóan	0
   Vette gondjai alá,	0
   És midőn a hajnal ébredt	0
   Szüleinek vissz' adá. -	0
   Gyakran láta még azontúl	0
   Szép szivárványt a fiú,	0
   De, ha nézte, sírva fakadt	0
   S lőn kedélye szomorú:	0
   "Hogy üres kép, játszi súgár,	0
   Mit olyankor szeme lát,	0
   Nem híd, amely összekötné	0
   Földdel a menny kapuját!"	0
   (1851 júl.)	0
A DAJKA SÍRJA	0
   A dajka sírján egyszerű halom,	0
   Csekély fatörzsök áll emlékjelül;	0
   Fekszik külön, temető-oldalon,	0
   Virágzó tüske, zöld pázsit, körül.	0
   Felette a lágy szél suhogva jár,	0
   Szines pillangó, beszédes madár.	0
   Megszáll az alkony; áttetsző homálya,	0
   Mint könnyü fátyol, leng a sírokon;	0
   Borulni az agg nő fejoszlopára	0
   Eljő unoka, gyermek, vagy rokon;	0
   Nem rokon az, nem magzat, unoka:	0
   Két úri hölgy a sír zarándoka.	0
   Két úri szép hölgy. Onnan jöttek el,	0
   Hol legvirítóbb az élettavasz,	0
   S örömmadár víg füttye énekel,	0
   S zöld lomb között még nem sárgul panasz...	0
   Hogy emlegetnék s megkönyeznék, sírván,	0
   A hű cselédet rideg, puszta sírján.	0
   Mijök volt nékiek az agg cseléd?	0
   Miért emelnek ily élő emléket?	0
   Adott-e az mást, mint béres tejét?	0
   Talán még azt se, csak hitvány meséket.	0
   Felejtve régen játék, dal, mese:	0
   Hű szive az, mi nem lesz sohase.	0
   Oh szép, mikor feledség-nyomta földbül	0
   Kisarjad a szív, az elporhadott,	0
   Mint rom felett a repkény ha kizöldül -	0
   És kegyelet sír rája harmatot!	0
   Oly szép, de ritka...! Pedig a szivér'	0
   Nem jutalom a hitvány szolgabér.	0
   A dajka sírján egyszerű halom.	0
   Född el, virágzó tüske, puha pázsit;	0
   Dúdolj fölötte lanyha fúvalom,	0
   Dalokkal édesitsd szunnyadozásit;	0
   Mondj szép regéket, sokszavú madár:	0
   Színes pillangó, lengj álmainál!	0
DOMOKOS NAPRA	0
   Midőn szüleid és mind akik szeretünk	0
   Nyájas köszöntéssel tehozzád sietünk;	0
   Midőn kedvedért a - bár hiános - család	0
   Vígan ülte körül innepi asztalát:	0
   Kedves fiú, hát én mit adjak most neked?	0
   Egy édes csemegét: hizelgő éneket?...	0
   Nem! azt én nem adok, te sem várod, hiszem.	0
   Gaz, ki a Múzsáknak hamis tömjént viszen.	0
   Szégyen a lantra, mely költött érdem által	0
   Meggyaláztatni és gyalázni nem átall;	0
   Minél édesb, annál émelygősb csemege -	0
   Annál undoritóbb, minél szebb éneke.	0
   Zengjem érdemeid? oh, azok lehetnek:	0
   Állasz még küszöbén ifjú életednek;	0
   Előtted a küzdés, előtted a pálya,	0
   Az erőtlen csügged, az erős megállja.	0
   És tudod: az erő micsoda? - Akarat,	0
   Mely előbb vagy utóbb, de borostyánt arat.	0
   Áldjad a jó Istent, ki megálda téged,	0
   Adván őreidül szerető szüléket,	0
   Adván eszközöket, elhárítni pályád	0
   - Annyi más futónak nehéz - akadályát.	0
   Áldjad Istent, hanem óvakodj', amivel	0
   Ő álda meg, saját érdemül róni fel.	0
   Nemes önbizalom, de ne az önhittség,	0
   Rúgói lelkedet nagy célra feszítsék:	0
   Legnagyobb cél pedig, itt, e földi létben,	0
   Ember lenni mindég, minden körülményben.	0
   Serdülj, kedves ifju... poharam cseng érted! -	0
   Légy ember, ha majdan azt az időt éred.	0
   Szeressed hazádat... Oh, a honszerelem	0
   Most lehet őszinte, igaz, önzéstelen.	0
   Ne is tőle kívánd, amit ő nem adhat:	0
   Magadban keressed az édes jutalmat.	0
   Csillagi nem lesznek, fényes díszjelei:	0
   Keresztje elég van, - de maga viseli.	0
   Vess számot erőddel s legjavát, amelyet,	0
   Leghasznosbnak itélsz, hazádnak szenteljed.	0
   Vagyon sok szüksége, sok fogyatkozása:	0
   Bárhol állj, csak tőled előmentét lássa.	0
   Serdülj, kedves ifju - habzó kelyhem dagad -	0
   A haza igényel munkás, hű fiakat.	0
   S ha talán, az érzés tengeréhez jutva,	0
   Néked a szelíd lant tisztessége jutna:	0
   Hass! buzdíts! egyesíts! hogy osztály ne légyen	0
   Köztünk, hol magyar szó, honfiérzet - szégyen.	0
   Virág a költészet... egy nép irodalma:	0
   De ha nem virágzik, nem is terem a fa.	0
   Ha pedig a tettdús férfikor elhíván	0
   A lanttól, komolyabb munkásságot kíván:	0
   Ne feledd, mily gyönge ama virág bokra,	0
   Van szüksége közös ápoló karokra.	0
   Serdülj, kedves ifju - még egyszer a kelyhet! -	0
   Nőj eléggé nagyra - betölteni helyed!	0
   (1851 aug. 4)	0
RÁCHEL	0
   "Akkor Herodes... elküldvén szolgáit, levágata	0
       minden gyermekeket, kik valának Betlehemben...	0
       Ráchel, siratván fiait, nem	0
       akart vigasztalást bevenni, mivelhogy az ő	0
       fiai nem volnának..."	0
       (Mát. II. 16, 18.)	0
   A lámpa csügged, az éjfél setét,	0
   Virrasztja Ráchel két szép kisdedét;	0
   Arcára halvány mécs világa süt,	0
   Viharzó búja már lecsöndesült.	0
   Mint a derékban megtörött virágszál	0
   Alácsüggeszti fonnyadt szirmait:	0
   Dús fürtözetje dult képén alászáll,	0
   S beárnyékozza kettős fiait.	0
   Ül ágya szélin és az ágyban ott	0
   Szelíden nyugszik a két kis halott;	0
   Meghülve, de nem merevedve meg, -	0
   Téjarcaikon lágy mosoly lebeg;	0
   És a kicsiny száj félig nyitva, mint	0
   Ösztönszerűleg az emlőre nyilt.	0
   Három egész nap, három lázas éj	0
   Mult el, mióta nincsen éte, álma,	0
   Midőn a zsarnok Heródeszi kéj	0
   Szép csecsemőit keresé halálra.	0
   Oh, a rémséges éjtszaka!	0
   Midőn a kisded álmai fölött	0
   Poroszlók kardja villoga	0
   És százakat és ezreket leölt,	0
   Midőn kétségbe'sett anyák,	0
   Keresve menedék tanyát,	0
   Dobogó kebelen	0
   Vitték a gyönge magzatot,	0
   Kit az anyai félelem	0
   A fájásig szorongatott:	0
   Vitték, hogy a vad szolga ösvenyét	0
   - Elébe futván - rövidítenék!	0
   Midőn Rámába hallatott	0
   Sirás, kiáltás, jajgatás,	0
   Lőn keserű könnyhullatás -	0
   Mikép jósoltatott!	0
   Azóta Ráchel búja fenn viraszt,	0
   Kizárva minden részvétet, vigaszt.	0
   Magához senkit nem bocsáta:	0
   Mint vészmadár elem-csatába,	0
   Merült be tenger bánatába.	0
   Hiába kérte martalékait	0
   A sír, megnyitva éhes ajkait:	0
   A sírral ő dacolva pörbe szállt,	0
   Kétségb'esése kétlé a halált.	0
   Mignem kizajlott szenvedély után	0
   Nyugodtság tünt fel az ábrázatán,	0
   Olyan mélabús, kietlen nyugalom,	0
   Minő romok felett vagyon.	0
   Most csendes a bú, mint ha éji vész	0
   Multán a hold fájdalmasan kinéz.	0
   Értelme néha felhős még ugyan,	0
   Hanem felhője már villámtalan;	0
   És lelke tűrni tud, habár föleszmélt,	0
   Elbírja az emlékezet keresztjét.	0
   Olykor, ha lassú merengésiben	0
   Elméje, mint fáradt madár, pihen -	0
   Olykor lehajtja melle bimbait,	0
   Csiklándva mintegy alvó fiait;	0
   De visszaretten és sohajt nagyot,	0
   Emlője érzi a halálfagyot;	0
   Könnyhullatásban szívfájdalma könnyül,	0
   Bánatja szózatos panaszban enyhül.	0
RÁCHEL SIRALMA	0
   Puha fejér ágyam hullámos redőin	0
   Mily szépen alusztok, én szép csecsemőim:	0
   Édes-é az álom...?	0
   Unszoló emlőmet elfogadni késtek;	0
   Balgatag reménnyel várom ébredéstek -	0
   De hiába várom.	0
   Ah! hiszen nem fogtok ébredni, - tudom már, -	0
   A ti nyúgovástok több a nyúgalomnál,	0
   Tudok mindent - jaj - jaj!	0
   Nevető szememre nem nevettek vissza,	0
   Gőgicsélő szómra nem rebegtek vissza	0
   Csókra késztő ajkkal.	0
   Halva vagytok, halva. Ime, itt a mély seb:	0
   Mintha nem lett volna elegendő kisebb	0
   Ajtó a halálnak!	0
   Mintha gyenge csírát egy ujj nem letörne -	0
   Mintha kis galambfi nem meg volna ölve	0
   Kit sziven nyomának!	0
   Oh, hadd csókolom meg e vérző sebajkat,	0
   Mely, égre kiált bár; iszonyúan hallgat, -	0
   Oh, hadd mossa könnyem!	0
   Kiálts fel, te nyilt seb, bosszuért az égre,	0
   Hogy kegyetlen szerződ meglakoljon végre,	0
   Lakoljon meg szörnyen!	0
   Mi haszna! mi haszna: nincs már nekem fiam! -	0
   Folyna bár miattok bosszuló vérfolyam;	0
   Föl nem ébrednének:	0
   Azt a kis patakot, mely a szivet hajtja,	0
   Ha egyszer elapadt, ki nem pótolhatja	0
   Óceánja vérnek.	0
   Iszonyú Heródesz! ha már eltökéléd	0
   Ártatlanra fenni pallosodnak élét,	0
   Miért bíztad másra?	0
   Szomjazó szemekkel mért nem jövél magad?	0
   Talán kőszivedből enyhe forrás fakad,	0
   Irgalom forrása.	0
   Oh, ha láttad volna... oh, fiaim, lelkem! -	0
   Lerogyék előtte, sírva térdepeltem	0
   A vad pribék előtt;	0
   Kértem hogy ne bántsa, mondtam, ne ölje meg,	0
   Mert enyéim e szép ártatlan kisdedek:	0
   Hiába kértem őt! -	0
   Sirt a vad poroszló, szemei könnyeztek;	0
   Azt hivém nem bántja, azért áll oly veszteg;	0
   Feledém, hogy szolga:	0
   Ha te könnyezél ott, keményszivű király,	0
   Egy fiait féltő anya fájdalminál -	0
   Meg nem ölted volna.	0
   Bethlehem leányi, kik anyák voltatok,	0
   Ne irígyeljétek e kettős bánatot,	0
   Ne irígyeljétek:	0
   Ha nem volt oly büszke jogotok remélni	0
   Mint Ráchelnek, ím a bánat is felényi	0
   Részben jut tinéktek.	0
   Temetés lesz holnap. Jertek el, oh jertek!	0
   Látogassuk együtt a temetőkertet;	0
   Nem irtózom többé;	0
   Fektessük le halvány gyermekimet szépen	0
   - Kik alusznak immár az Úrnak kezében,	0
   Fiaitok közzé.	0
   Íme, a szép tavasz kiesett az évből,	0
   Egy nemzedék holt ki az emberiségből,	0
   Nyugszik temetőben;	0
   Serdül Bethlehemnek, felnő számos ifja:	0
   De egynek se lészen születése napja	0
   E két esztendőben.	0
   Hah, de mily panasz, hogy e kor méhe meddő!	0
   Íme, látok, látok... megnyílt a jövendő	0
   Távolban, közelben:	0
   Kiről annyi jósnak zenge ihlett szája,	0
   Megszületett, érzem, Júdának királya	0
   Kicsiny Bethlehemben!	0
   Zsarnoki féltésed vérengzése volt ez:	0
   De tudd meg, de tudd meg, vérszopó Heródesz,	0
   Hogy ő nincs elveszve!	0
   Napjaid számítvák, megifjult az idő,	0
   És, kitől rettegsz, nem féli fegyverid ő,	0
   Az Ige, az eszme!	0
A DALNOK BÚJA	0
   Sötét éjben, rideg lakában,	0
   Virraszta meddő bánatában	0
   A dalnok egyedűl;	0
   Mint egy koporsó, néma lantja,	0
   Nehéz gondban fejét lehajtja,	0
   Bús hangszerére dűl.	0
   Mellette és körűle vannak	0
   Romjai sok törött sohajnak,	0
   Szárnyaszegett dalok,	0
   Szelleme gyászos töredéki,	0
   Fájdalma átkövült emléki...	0
   Romok közt andalog! -	0
   Miért nem zendül, mire hallgat,	0
   Oh ének ifja, lantod, ajkad?	0
   Miért így vesztegel?	0
   Vagy szíved elfásult, kiégett -	0
   S a szép világ bübája téged	0
   Többé nem érdekel?	0
   Nem lelkesülsz-e föl, ha nézed,	0
   Tavasszal az ifjú természet	0
   Hogyan képez, teremt?	0
   Nem hallod-é a lomb sohajját?	0
   És a patak csörgő morajját	0
   Nem érted, mit jelent?	0
   A fölkelő, a nyúgovó nap	0
   Kietlenebb-e s untatóabb,	0
   Mint egykoron vala?	0
   Nem hat meg az éj szent magánya?	0
   A holdvilág sejtelmes árnya,	0
   S a fülmilék dala?	0
   - "Hagyj, kérlek, itt némán epednem.	0
   Oh, volna bár kiégve keblem	0
   S többé ne érzenék!...	0
   De, mint a Mózes bokra hajdan,	0
   A dalnok-szív ég olthatatlan	0
   És soha el nem ég.	0
   Jő a tavasz... virágot ápol,	0
   Mind ez, mit a hősek porábol	0
   Fel bír éleszteni!	0
   A lombsohaj ezrek nyögése,	0
   És a patak gyász csörrenése...?	0
   Könnyű megérteni.	0
   A felkelő, az elhunyó nap	0
   Hozott-e ma, igér-e holnap	0
   Örömet és reményt?	0
   S az éjfélnek van-é magánya?	0
   Megnépesíti holtak árnya,	0
   Felzaklatván, az éjt. -"	0
   Dalnok, ha van szivednek búja,	0
   S érinti azt fájdalmak ujja,	0
   Hangot hogy mégsem ad?	0
   Hiszen a bú mesterkezének	0
   Verésitől a legszebb ének,	0
   A legszebb dal fakad.	0
   - "Haj! zönghet-é a szívnek húrja.	0
   Midőn a bánat tépi, dúlja	0
   S nem óva nyúl felé?	0
   Ha durva kézzel gyönge lantod	0
   Kemény sziklához paskolandod:	0
   Hármonia kel-é?"	0
   Szülötte vagy tán gyáva kornak,	0
   Lelkedben eszmék gyulva forrnak	0
   S nincs tárgy, kiöntened?	0
   Tettekre híni fel a vásott	0
   Idők fiát szent hivatásod,	0
   Munkára költened!	0
   - "Nem gyávaság korában éltem,	0
   Láttam sokat, mindent megértem,	0
   Mind a szépet, nagyot,	0
   Miről zengett magasztos ének,	0
   Mit följegyezvén a történet,	0
   Csodául fennhagyott:	0
   Láttam Marathon győzedelmét,	0
   Spárta leányi honszerelmét,	0
   Xerxes özön hadát	0
   Leonidást Thermopylaeben,	0
   És Tyrtaeust, lanttal kezében,	0
   Buzdítni a csatát..."	0
   Csodálatos! hát mégse szólal	0
   Hurjaidon magasztaló dal?	0
   A hőslakoma vár:	0
   Csaták után, hűs mirtusz enyhén,	0
   Nyugvó daliák közt pihenvén,	0
   Édes a dal s pohár.	0
   - "Csaták után, haj! nincs vidám tor,	0
   Mit ének fűszerezne s vándor	0
   Kehelynek örömi:	0
   Ciprus ködében a daliák	0
   A dalnok énekét nem hallják	0
   - Nem értik - zöngeni!	0
   De ő nem is zeng. Tehetetlen	0
   Lantját letészi csüggedetten	0
   És szíve felzokog:	0
   Oh, ti nagyok, oh, ti dicsőek,	0
   Félisteni régmult időnek,	0
   Szerencsés dalnokok!	0
   Fényes, magasztos korban élni,	0
   Büszkén emlékezni, s remélni,	0
   Tinéktek adatott!	0
   Osztozni a hősnek babérján,	0
   Vagy bús panaszt emelni sírján:	0
   De mindig - szabadott.	0
   Megállapítni az időnek,	0
   A mult ködébe sietőnek,	0
   Rohanó kerekét,	0
   Bírván szelíd ének hatalmát,	0
   Örökéltűvé tenni a mát	0
   S tegnap történetét.	0
   Tinéktek adatott, a gyenge	0
   Lant hurjain játszani s zengve	0
   Éltetni az erőst!	0
   És, kit nehéz vas dönte sirba,	0
   Az istenekkel tenni sorba,	0
   - Feltámasztván a hőst.	0
   És adatott vala tinéktek	0
   Teremteni új nemzedéket	0
   Az elhunyt sirjain;	0
   Építni várost, Amphionként,	0
   Hol durva kő mozdúla önként	0
   A lantos húrjain.	0
   Én a kifáradt küzdelemnek	0
   Hanyatló korszakán merengek,	0
   Szemem alátekint...	0
   Késő, habár láttam virágát,	0
   Biztatnom a kidőlt fa ágát:	0
   Virágozzék megint."	0
ÉRZÉKENY BÚCSU	0
   Télen-nyáron nincs több, csak egy kabátom,	0
   Ez is elhágy; e régi hű barátom,	0
   Alig-alig tartóztatom az ujját,	0
   Tépett keble vészi tőlem bucsúját.	0
   Vén kabátom, oh, miért hagysz engem el?	0
   Nincs, ki hozzád már simulna, hű kebel;	0
   Nem találsz te sehol ilyen gazdára,	0
   Ki szeressen gyöngeségid dacára.	0
   Vékony a te egészségi alkatod:	0
   A levegőt soha ki nem állhatod,	0
   Eddig is én adtam egy kis meleget,	0
   Úgy birád ki a süvöltő szeleket.	0
   Nem fogadtam hű szerelmet pap előtt,	0
   Voltam azért állhatatos viselőd:	0
   Cifra köntös rám hiába kacsintott,	0
   Cifrasága tőled el nem csábított.	0
   Hej pedig volt egy időben pénz elég,	0
   Válóperünk egy szavamból kitelék,	0
   Csak egy szóval mondtam volna: menj öreg!	0
   Most te hitvány sipka volnál legfölebb.	0
   Jobb időkben - nem tenné azt sok barát -	0
   Hű maradtam gyöngéidhez, oh kabát:	0
   Illik-e most idehagynod engemet,	0
   Csak azért, hogy nem hizlalom a zsebed?	0
   De minek a szemrehányás! hű valál,	0
   Egyszerű, mint a kebel, mit takarál,	0
   Egyszerű és igénytelen valami,	0
   Nem akartál soha többnek látszani.	0
   Nem ohajtál cifraságot, díszjelet:	0
   Egy zsinórkát magyarosan legfölebb...	0
   Az is, az is lekopott már, ami volt;	0
   Szegény kabát, te éled tul a zsinórt!	0
   Nem soká élsz, könnyű ezt megjóslani:	0
   Im beálltak feloszlásod napjai,	0
   Fogsz heverni, megvetett rongy, útfelen:	0
   Nem baj! úgyis csak lenéztek szüntelen.	0
   Fognak ottan jőni-menni emberek,	0
   De nyugalmad senki sem zavarja meg;	0
   Azt a ruhát a koldus sem veszi fel,	0
   Mit egy magam-szőrü ember elvisel.	0
   Már bocsátlak. Menj, kiszolgált veterán,	0
   Valahol még összejövünk mi talán:	0
   Az idő ha éltem is majd elnyüvé,	0
   Ki tudja, hogy hol kerűlünk együvé?	0
OHAJTANÉK ÉN...	0
   Ohajtanék én egy csöndes tanyát,	0
   Derült egű völgy nyájas kebelén:	0
   Hová e hánykodó világ zaját	0
   Elvétve hozná a szél csak felém,	0
   Mint messze tenger zúgó moraját,	0
   Mely lassan elhal a puszták szelén...	0
OH! NE NÉZZ RÁM...	0
   Oh! ne nézz rám oly sötéten	0
   Pályatársa életemnek,	0
   Mint midőn az őszi-felleg	0
   Húzza árnyékát a réten;	0
   Nézz szelíden, nézz mosolygva:	0
   Férfié az élet gondja.	0
   Bárha csügged hív barátod,	0
   Nincs enyelgő tréfa nyelvén,	0
   S a kemény sors vésze kelvén	0
   Arcom elborulni látod:	0
   A te szíved ez ne nyomja:	0
   Férfié az élet gondja.	0
   Dörgve hull a nagy zuhatag,	0
   Szirthez illik rémes árnyék;	0
   De szelíd a rónatájék,	0
   Zengve lejt a völgyi patak,	0
   Mely a zöld virányt befolyja:	0
   Férfié az élet gondja.	0
   Hát ne nézz rám oly sötéten;	0
   Zúgjanak bár künn a vészek,	0
   Csak ez a kis enyhe fészek	0
   Ez maradjon mindig épen:	0
   Szívem a bajt könnyen hordja:	0
   Férfié az élet gondja.	0
ENYHÜLÉS	0
   Kél és száll a szív viharja	0
   Mint a tenger vésze;	0
   Fájdalom a boldogságnak	0
   Egyik alkatrésze;	0
   Az örömnek levegőjét	0
   Megtisztítja bánat,	0
   A kizajlott búfelhőkön	0
   Szép szivárvány támad.	0
   Tegnap a remény is eltört,	0
   Az utolsó árboc,	0
   Csupán a kétség kötött egy	0
   Gyarló deszka-szálhoz:	0
   Ma fölöttem és alattam	0
   Ég és tenger síma;	0
   Zöld ligetnek lombja bókol	0
   Felém, mintegy híva. -	0
   Nem törik a szenvedő szív	0
   Oly könnyen darabbá,	0
   Csak ellágyul, s az örömre	0
   Lesz fogékonyabbá;	0
   Mint egy lankadt földmüvesnek	0
   Pihenő tanyája:	0
   Kész boldogság lesz neki a	0
   Szenvedés hiánya.	0
   Nincsen olyan puszta inség	0
   Hogy magának benne	0
   A halandó egy tenyérnyi	0
   Zöld virányt ne lelne;	0
   És ha ezt a szél behordta	0
   Sivatag fövénnyel:	0
   Megsiratja... de tovább megy	0
   Örökös reménnyel. -	0
   Sivatagja életemnek!	0
   Van pihenő rajtad;	0
   Vészes hullám! szív-hajómat	0
   Nem szünetlen hajtod;	0
   Ha nehéz bú és nehéz gond	0
   Rossz napokat szerze:	0
   Kárpótolja a nyugalom	0
   Enyhületes perce.	0
A VILÁG	0
   A világ egy kopott szekér,	0
   Haladna, de nem messze ér;	0
   Itt is törik, ott is szakad:	0
   Sose féljünk, hogy elragad.	0
   A világ egy régi mente,	0
   Moly, penész, por összeette,	0
   Folt sem állja, foldani kár:	0
   Cérna után szakad mindjár'.	0
   A világ egy tói malom,	0
   Néha tenger vize vagyon,	0
   Néha csepp sincs, úgy kiszárad;	0
   Amint kéne, sosem járhat.	0
   A világ egy vén muzsikás,	0
   Nem tud ő már kezdeni mást;	0
   Minden hangból húz csak felet,	0
   Minden nap egy nótát feled.	0
   A világ egy rozzant csárda,	0
   Rossz menedék télbe', nyárba';	0
   Télbe' fázol, nyárban ázol:	0
   Mégis benne éjszakázol.	0
   Részeg ember ez a világ:	0
   Ötször, hatszor egy nyomba hág;	0
   Kész ugorni hegyen völgyön	0
   S felbukik a síma földön.	0
ITTHON	0
   Mint a madár a fészkére,	0
   Szomju vándor hűvös érre,	0
   Mint a gyermek anyaölbe:	0
   Vágyom én e nyájas körbe.	0
   Itt, enyelgő kis családom	0
   Közt, van az én jó világom;	0
   Künn borong bár a magasban:	0
   Itt örökké csillagos van.	0
   Csillogó szem, mosolygó ajk:	0
   Ez az amit szívem óhajt,	0
   S küszöbömet átallépve,	0
   Ez derűl itt én elémbe.	0
   Szívem ifjul, gyermekké lesz:	0
   Kis örömet nagynak érez,	0
   Körülem is ártatlan kedv	0
   Játszi pillangója repked.	0
   És felejtem egyelőre	0
   Gondjaimat a jövőre:	0
   Mi nehéz súly függ e vállon,	0
   Nehogy kedvök búra váljon.	0
   Gyermek-szívvel, öntudatlan	0
   Nyugszom meg e gondolatban:	0
   Hogy övéit el nem hagyja,	0
   Ki mindnyájunk édesatyja.	0
DANTE	0
   Állottam vizének mélységei felett,	0
   Sima volt a fölszín, de sötét, mint árnyék;	0
   Alig mozzantá meg a rózsalevelet,	0
   Mint rengéskor a föld, csak alig hullámlék.	0
   Acéltiszta tükre visszaverte híven	0
   A külső világot - engem is: az embert;	0
   De örvényeibe nem hatott le a szem,	0
   Melyeket csupán ő - talán ő sem - ismert.	0
   Csodálatos szellem! egy a mérhetetlen	0
   Éggel, amely benne tükrödzik alattam!	0
   Egy csak a fönségben és a terjedetben	0
   És mivel mindenik oly megfoghatatlan.	0
   Az ember... a költő (mily bitang ez a név!)	0
   Hitvány koszorúját, reszketvén, elejti	0
   És, mintha lábait szentegyházba tenné,	0
   Imádva borul le, mert az Istent sejti. -	0
   E mélység fölött az értelem mér-ónja,	0
   Mint könnyű pehelyszál, fönnakad, föllebben:	0
   De a lélek érzi, hogy az örvény vonja,	0
   S a gondolat elvész csodás sejtelemben.	0
   Nem-ismert világnak érezi nyomását,	0
   Rettegő örömnek elragadja kéje,	0
   A leviathánnak hallja hánykodását...	0
   Az Ur lelke terült a víznek föléje.	0
   Lehet-é e szellem az istenség része?	0
   Hiszen az istenség egy és oszthatatlan;	0
   Avagy lehet-é, hogy halandó szem nézze	0
   A szellemvilágot, teljes öntudatban?	0
   Évezred hanyatlik, évezred kel újra,	0
   Míg egy földi álom e világba téved,	0
   Hogy a hitlen ember imádni tanulja	0
   A köd oszlopában rejlő Istenséget.	0
TEMETŐBEN	0
   A holtak álmai felett	0
   Szépen virúl a kegyelet	0
        E nyúgalom-hazában;	0
   Hűs a berek és zöld a hant:	0
   A hála műve megfogant,	0
        S tovább tenyész magában.	0
   Ki tudja, mily rég lehete	0
   Hogy itt az első csemete	0
        Először hajta lombot!	0
   Azóta hány délceg fa lőn	0
   Fej-oszloppá e sírmezőn -	0
        És hány szív összeomlott!...	0
   (1852 jún.)	0
LÉVAY JÓZSEFNEK	0
   Vettem poémáid és örültem nagyon,	0
   Mert mivelhogy abban sok szép munka vagyon,	0
   Immár válaszomat tovább nem is hagyom,	0
   Isten, neked Józsim, több erőt is adjon!	0
   Szebbel jobbal újítsd aztat jövendőre:	0
   Látom a tomusnak ez még csak elsője,	0
   Másikát te adhasd mához esztendőre,	0
   Lelki testi hasznot bőven huzz belőle.	0
   De mit gondolál, hogy nekem dedikáltad?	0
   Szarva közt a tölgyét ugyan eltaláltad;	0
   Jobb szivvel ezután sem leszek erántad,	0
   Baksist meg nem adok, hiába is vártad.	0
   Ajánlhattad volna bizony inkább másnak,	0
   Valamely nagy fülü, pohos Mécénásnak,	0
   Aki pártolója magyar Athénás-nak:	0
   Talán megtett volna számadó gulyásnak.	0
   Talán kegyességét megmutatta volna,	0
   Fejelés csizmádat kiváltotta volna,	0
   Nyakadról a sutort eloldotta volna,	0
   Hogy nevét hirdesse Baranya és Tolna.	0
   De miért dorgállak? nem tetted vétségből,	0
   Sem hizelkedéssel, mohó nyereségből;	0
   Tetted hozzám való tisztaszivüségből:	0
   Tehát a jó Isten áldjon meg az égből.	0
   Ami pedig nézi a hozzám jövésed:	0
   Kár, nagyon kár, hogy az eddig is elkésett,	0
   Június holnapra volt határtevésed,	0
   Mikor Kecskeméten gyujtottak sok mécset.	0
   Immár, jó barátom, szavaim meghalljad,	0
   Azoknak értelmét másra se csavarjad,	0
   Se az én szívemet hamisnak ne valljad:	0
   Tiszta vizét annak te fel ne zavarjad.	0
   Azt mondom először: okosabban tennél,	0
   Ha te a húsz naphoz hatot is még vennél,	0
   Huszonheted napján a hónapnak jönnél,	0
   Szíves barátid közt, köztünk megpihennél.	0
   Akkor itten immár lenne vakáció,	0
   Húzamosb ideig szép rekreáció,	0
   Akkor ennénk, innánk, kiáltnánk: "zsivió!"	0
   Mert a collegatus jókedvű náció.	0
   Akkor átrándulnánk szomszéd Kecskemétre,	0
   Losonczi, Obernyik ő lakóhelyére;	0
   Találnál közöttünk barátságos képre,	0
   Holnapod is lenne csak mához egy hétre.	0
   De hogyha érkezel 20-25 közben,	0
   Fogsz találni minket nyűgös examenben,	0
   Keveset lehetünk veled akkor szemben,	0
   Nem is mulathatunk osztán, mint különben.	0
   Mert az examentet olymódon izélik,	0
   Hogy tartson regveltől a késő estvélig,	0
   Mit fognál csinálni egymagadban délig?	0
   Este sem lehetne lakoznunk éjfélig.	0
   De ha szándékodnak nincsen változása,	0
   S úgy hozza magával dolgaid állása,	0
   Hogy személyednek nincs Pesten maradása,	0
   El sem is haladhat az ő indulása:	0
   Akkor vedd eszedbe, el se is tévesszed,	0
   Hogy a kijövetelt inkább siettessed;	0
   EMIL, FRIDRIK napját úgy te felkeressed;	0
   Hol a kalendárjom ír betüt, veresset.	0
   Ez napon nyugoszik mindenféle állat,	0
   Professor is ekkor enyhülést találhat,	0
   Jó barátaival együtt iszogálhat,	0
   Ürítvén egyszersmind barátságos tálat.	0
   Sőt azt is tehetem hozzá ráadásul:	0
   Még három egész nap lennék veled társul:	0
   DÁNIEL napjáig mind a tanítástul,	0
   Mind szabad leszek az examen adástul.	0
   Mert e három napon, a hét első felén,	0
   Három classis lészen ő próbatételén,	0
   Numero egy, kettő, három, szokott nevén	0
   Többi professorok tanították, nem én.^[*]	0
   Ime ezt kívántam adni most elébed,	0
   Azért dolgaidat fontolóra végyed:	0
   Azt azonban, Józsi, világért se tégyed,	0
   Hogy még be se toljad ide tisztes képed!	0
   Mert bizonnyal mondom, és ugyan állítom,	0
   Hogy lészel közöttünk, szívességben, itthon	0
   Tiszta szeretettel neked ajtóm nyitom,	0
   Ha nem jössz, az apád lelkét is megszidom.	0
   De, hogy mulatásunk ne legyen hiános:	0
   Elek napon jőnöd még volna tanácsos,	0
   Szombaton délére sülne lepény, lángos	0
   Kit veled megenne híved	0
                                           Arany János	0
   Következik penégh itten utóírás:	0
   Tudod-e, hogy ki volt közöttetek prímás?	0
   Kiért a magyarnak illenék nagy sírás,	0
   Mert amilyet ő írt, olyat ma nem ír más.	0
   Ha tehát, barátom, kezedre ejtheted,	0
   Úgy, per sundám bundám, ha szerét teheted:	0
   Könyvét megszerezve, kérlek hogy zsebre tedd,	0
   A jó isten, és én, megfizetjük neked. ^[**]	0
   Sőt ha lehetséges, kettőt szerezz olyat,	0
   Azaz egy kisebbet, item egy nagyobbat;	0
   100z Károly úgy kíván neked, mentül jobbat,	0
   Úgy hiszem: megérted; nem kell írnom többet. -	0
   E levelet pedig,^[***] inkább ma, mint holnap.	0
   Nyújtsad váci utcán Goldner fő-zsidónak;	0
   Csípje meg a végét mesteri ollónak;	0
   S te hozd ki szülöttjét majdan a posztónak.	0
   ^[*] A. J. csak az V., VI., VII., VIII. osztályokban tanított.	0
   Arany László jegyzete.	0
   ^[**] Petőfi forradalmi költeményeinek akkor sajtó alatt volt kiadása,	0
   melyet azonban a rendőrség lefoglalt és megsemmisített; csak	0
   egypár elcsent példány maradt meg belőle; ezek egyikét Lévay	0
   csakugyan levitte A.-nak.	0
   ^[***] Bizonyos ruhavarrási megbízásra vonatkozott. Arany László	0
   jegyzete.	0
LÁTOGATÓ-JEGY	0
                                      I	0
   Adatik tudtodra óh Szász	0
   Károly öcsém, innét a	0
   Papírról, hogy míg te kószá'sz,	0
   Keresett egy poéta.	0
                                     II	0
   Egy fél citrom, negyed csirke	0
   S egy kis leves-maradék	0
   Mutatja csak, hogy nem régen	0
   Itt egy beteg vala még.	0
LISZNYAI KÁLMÁNNAK	0
   Hej Kálmán!	0
   Igazán	0
   Megvallván,	0
   Bolondok	0
   E hangok,	0
   Melyeket	0
   A rekedt	0
   Trombita	0
   Sipita.	0
   Mit ér ez?	0
   Ki érez	0
   Hipp-hoppot	0
   Csipp-csuppot?	0
   Gyerekes	0
   Szó repes	0
   Ajkidon	0
   Kálmusom.	0
   Vajh ki mond	0
   Ily bolond	0
   Éneket	0
   Te neked?	0
   Mert bizony	0
   Szent iszony	0
   S rémület	0
   A fület	0
   Fogja el,	0
   Míg figyel	0
   E dalra;	0
   Feküdj az	0
   Asztalra	0
   Oh kamasz!	0
   És ne tégy	0
   Ily dallást,	0
   Példát végy	0
   S nézz meg mást.	0
   Sülülü	0
   Bülülü	0
   Kótyonfitty	0
   Sipiritty	0
   Hallgass már	0
   Mer 'szen kár	0
   Fáradság,	0
   Izzadság,	0
   Mert mindez	0
   Szélbe vesz!	0
   Mily laza	0
   Vers az a	0
   "Nyári éj"	0
   Kotyfos téj,	0
   Csiriz pép,	0
   Nem egyéb.	0
   Tele száj,	0
   Papagáj-	0
   Csárogás	0
   Semmi más,	0
   Oly hüle,	0
   Oly tarka,	0
   Se füle	0
   Se farka!	0
   Hátha már	0
   Egy szamár	0
   Két tagot	0
   Faragott	0
   Rímekre:	0
   Ezekre	0
   Mit mondasz?	0
   Még jobb az?	0
   Például:	0
   (Amitül	0
   A fülem	0
   Végtelen	0
   Megfájul	0
   Siketül):	0
   Bár mán,	0
   Kálmán!	0
   Zengnél	0
   Ennél	0
   Verset	0
   Szebbet.	0
   Két tag,	0
   Lásd csak,	0
   Kurtább	0
   Sort ád	0
   És ez	0
   Vershez	0
   Furcsább.	0
KÍN	0
   Szép	0
   Kép,	0
   Gyöngy	0
   Hölgy,	0
   Jaj	0
   Hallj!	0
   Mert	0
   Bent	0
   Szűm	0
   Hűn	0
   Ég	0
   Rég;	0
   Egy	0
   Kegy	0
   Jó	0
   Szó:	0
   Ez	0
   Lesz	0
   Ír	0
   Vagy	0
   Sír	0
   Fagy!	0
VÁGTAT A LÓ...	0
   Vágtat a ló a pusztába',	0
   Mint a villám, viszi lába,	0
   Ég az ostor szennye testén,	0
   A sarkantyú oldalába'.	0
   Kénye-kedvén rossz katangok	0
   És lapú közt hogy csatangolt,	0
   Kikiálták vén gebének,	0
   S hámba fogták mint bitangot. -	0
   Máskor ugyan jobbnak látták,	0
   Most, silány dög, úgy találták;	0
   Szánakoztak rajta csúful,	0
   S hej, be nehezen sajnálták!	0
   "No mi is lesz már belőle?	0
   Alig van a csontja, bőre,	0
   Lépni sem tud, vagy ha lép is,	0
   Inkább hátra, mint előre!"	0
   Egy az ostorával csörget,	0
   Más teszen rá éles nyerget,	0
   Más kalapját rázza és bőg,	0
   Mint az, aki sáskát kerget.	0
   "Co fel, co fel utoljára!	0
   Lassan-lassan, szegény pára;	0
   Nem gyalázunk, nem böcsmérlünk -	0
   Pénz nekünk a bőröd ára!"	0
   De keresztül úton, mesgyén	0
   Vágtat a ló, a nemes mén:	0
   Oldalában a sarkantyú,	0
   Gyáva ostor szennye testén.	0
   S itt egy darab, ott egy darab,	0
   Itt egy ember, ott egy kalap -	0
   Fakó szekér - csepü-szerszám -	0
   Lovag - kocsis - messze marad.	0
MINT EGY ALÉLT VÁNDOR...	0
   Mint egy alélt vándor, midőn fele útján,	0
   Csüggeteg szemmel néz hátra, majd előre:	0
   Mielőtt e rögös pályát tovább futnám:	0
   Hadd nézzek a multra, nézzek a jövőre.	0
   Szomorú egy látvány! ime ott terülnek	0
   Mögöttem s előttem, mindenik kopáron;	0
   Nincsen rajtok, miért bánkódjam, örüljek:	0
   Sem ez nem kecsegtet, sem azt nem sajnálom.	0
   Találkoztam ugyan, amíg átalkeltem,	0
   Egy-egy friss virággal, egy-két termő fával:	0
   De a fa gyümölcsét én meg sem izleltem,	0
   S megelégedém a virág illatával.	0
   Ott, ahol az élet víg örömi nyiltak,	0
   Úgy érzettem, mintha tilalmasban járnék,	0
   És midőn a kéjek zöld lugosba híttak,	0
   Ezt sugá valami: hosszu pálya vár még.	0
   Jártam a jelenben, éltem a jövőben.	0
   Idegen város volt a jelennek perce,	0
   Ahol meg sem áll az útas átmenőben,	0
   Még körül sem néz, mert az ő célja messze.	0
   Így a holnap mindig elrabolta a mát,	0
   Én nem mertem élni, mert élni akartam;	0
   Keresém a távol békes nyúgodalmát	0
   S a béke galambját önként elzavartam.	0
   De mi veszteség volt ama percek élve,	0
   Míg a szép jövendő vonzott annyi bájjal?	0
   Míg előre néztem s futottam, remélve,	0
   Dobogó kebellel és pihegő szájjal?	0
   Tudtam, hogy csalódás, mindaz amit látok,	0
   De, mivel oly szép volt, gyönyörködtem benne;	0
   Oh, édes reményim, tündér palotátok -	0
   Hadd volna az ábránd, csak előttem lenne!	0
   S hadd vonúlna messzebb: követném, követném	0
   Gyermeki bizalmas könnyenhivőséggel,	0
   Míg csak elmosódó rajzát kivehetném	0
   Ott, hol a kerek föld határos az éggel.	0
   De kopár, sivatag jövőm láthatára:	0
   Mért fussak felé, ha nem igér enyhűlést!	0
   Megtompult kebellel, szemeim bezárva,	0
   Óhajtom magamra a megsemmisűlést.	0
   Örömest nem mennék, örömest pihennék,	0
   Habár e nyugalmat már nem érzeném is;	0
   De hiába, futni vagyok kénytelen még,	0
   Majd, elébb vagy később, megpihenek én is.	0
   Nem a célra vágyom; elveszett irányom;	0
   Óhajtok pihenni: mindegy hol, miképen:	0
   Akár célhoz érve, zöldellő virányon,	0
   Akár összerogyva, pályámnak felében.	0
VISSZATEKINTÉS	0
   Én is éltem... vagy nem élet	0
   Születésen kezdeni,	0
   És egynehány tized évet	0
   Jól-rosszul leküzdeni?	0
   Én is éltem... az a sajka	0
   Engem is hányt, ringatott,	0
   Melyen kiteszi a dajka	0
   A csecsemő magzatot.	0
   Első nap is oly borultan	0
   Hajola reám az ég!	0
   S hogy nevetni megtanultam,	0
   Sírni immár jól tudék;	0
   Sohase birám teljébe'	0
   Örömeim poharát;	0
   Az ifjuság szép kertébe	0
   Vas korláton néztem át.	0
   Félve nyúltam egyszer-máskor	0
   Egy rózsát szakasztani:	0
   Késő volt - a rázkodáskor	0
   Mind lehulltak szirmai.	0
   Keresém a boldogságot,	0
   Egy nem ismert idegent:	0
   Jártam érte a világot -	0
   S kerülém ha megjelent.	0
   Vágytam a függetlenségre,	0
   Mégis hordám láncomat,	0
   Nehogy a küzdés elvégre	0
   Súlyosbitsa sorsomat:	0
   Mint a vadnak, mely hálóit	0
   El ugyan nem tépheti,	0
   De magát, míg hánykolódik,	0
   Jobban behömpölygeti.	0
   Álmaim is voltak, voltak...	0
   Óh, én ifju álmaim!	0
   Rég eltüntek, szétfoszoltak,	0
   Mint köd a szél szárnyain.	0
   Az az ábránd - elenyészett;	0
   Az a légvár - füstgomoly;	0
   Az a remény, az az érzet,	0
   Az a világ - nincs sehol! -	0
   Nem valék erős meghalni,	0
   Mikor halnom lehetett:	0
   Nem vagyok erős hurcolni	0
   E rámszakadt életet.	0
   Ki veszi le vállaimról...?	0
   De megálljunk, ne, - ne még!	0
   Súlyos a teher, de imhol	0
   Egy sugár előttem ég.	0
   Szende fényü szép szövetnek, -	0
   Mely egyetlen-egy vigasz, -	0
   Szerelemnek, szeretetnek	0
   Holdvilága! te vagy az.	0
   Elkisérsz-e? oh, kisérj el -	0
   Nincs az messze - síromig;	0
   S fátyolozd be derüs éjjel	0
   Aki majd ott álmodik!	0
AZ ELHAGYOTT LAK	0
   Áll a kis lak pusztán, ridegen,	0
   Gyom veri fel nyájas udvarát;	0
   Kapujánál jő megy idegen	0
   S "ki van itthon, hej no?" bekiált.	0
   Ki van itthon? kérdi kétszer is,	0
   De szavára senki nem felel:	0
   Üres a ház, meg a félszer is,	0
   Hogy lakosa élne, semmi jel.	0
   Vidor ösveny, a kis kapuig,	0
   Jámbor utast várni nem szalad,	0
   Nem fut ki elébe, - megbuvik	0
   Elvadultan a vad fű alatt. -	0
   Nyöszörög a kútgém betegen,	0
   Omladozó-félben a gödör;	0
   Fujdogál a felszél hidegen:	0
   Harangoz a szélben a vödör.	0
   S az üres ház néha úgy hereg!	0
   Néha nagyot sóhajt ablaka:	0
   Kerüli azt nappal a gyerek,	0
   Kerüli a tolvaj éjszaka. -	0
A PUSZTAI FŰZ	0
   Ki ültetett engem sivatag pusztába	0
   Örökös botrányul a csavargó szélnek?	0
   Ki ásta gyökerim' égető buckába,	0
   Hogy ne virulhassak, hanem mégis éljek?	0
   Oh, legyen átkozott	0
   A kegyetlen kéz, mely engem ide hozott!	0
   Zöld berek aljában, enyhe patak szélén	0
   Ifju-napjaimat oly vidáman élém!	0
   Szél s nap ellen védve, kristály nedvet ittam,	0
   Kék hegy és ég tiszta levegőjét szíttam;	0
   Minden áldott reggel	0
   Rakva lőn friss lombom csillogó gyöngyekkel.	0
   Mosolygva köszönte a kelő vidor nap,	0
   Alája tekintvén tölgyfa sátoromnak;	0
   Este visszanézett, búcsut venni tőlem	0
   S én felé bókoltam a szelid szellőben;	0
   Délbe' megkimélt s én	0
   Nem aléltam össze forró ölelésén.	0
   Alattam kövér fű, puha pázsitszőnyeg,	0
   Virágzó pompája íratos mezőnek!	0
   Ezüst levelimen hímes lepke rengett,	0
   Hajló ágaimon víg madárdal zengett;	0
   Rám szállt éjszakára	0
   A bús fülmile, - nem a kevély tölgyfára.	0
   Majd, ha a lég izzó fehér fényben ége,	0
   Lehajoltam a víz árnyas tűkörébe,	0
   S míg én fürteimet nézdelém, futtában	0
   Száz tündér habocska mosogatta lábam!	0
   Örvénykét csinált ott,	0
   S odagyüjté mellém az úszó virágot.	0
   Karcsu leányzó járt fürdeni vizemben,	0
   Hófehér szépséggel, piros szeméremben;	0
   Karom nyujtám neki, óva lesegítém,	0
   Szűzi szép alakját zöld lombbal körítém;	0
   Gondosan takartam,	0
   Hogy senki ne lássa, féltve beárnyaltam.	0
   Jött az ifju pásztor, üldözé a bánat;	0
   Nem sajnáltam tőle vékony ágacskámat:	0
   Kimélve lemetszé, furulyának fúrta;	0
   Aztán oly szomorún, keservesen fútta,	0
   Oly bús volt az ének!	0
   De szive azóta könnyebb a legénynek. -	0
   Állok most egyedül, sivár pusztaságon,	0
   Rekedt hangú szöcske minden társaságom;	0
   Nézek a hőségtől délibábos tájra,	0
   Szomjamat növeli csalogató árja;	0
   Amott volna egy kút,	0
   De nekem vizéből egy csöppecske sem jut.	0
   Mellettem vonúl egy régen elhagyott gát,	0
   Senki sem jár rajta, hídját is ellopták:	0
   Minek is ott a híd, hol se víz, se medre,	0
   Lecsapták az útat kétfelől a gyepre;	0
   Oh, az ég harmatját	0
   Lombomon ez útak sárrá változtatják.	0
   Lombom oly szinetlen és levelem oly gyér;	0
   Jő az alélt vándor s pihenő helyet kér,	0
   Nem talál, tovább megy és engem elátkoz:	0
   "Soha ki ne zöldülj, soha ne virágozz'!"	0
   De mit ér az átok,	0
   Ha fonnyadva mégis több-több tavaszt látok!	0
ŐSZ VÉGÉN	0
   Ki, ki a mezőre! nem állhatni ellent:	0
   Gyönyörű idő van, a lég enyhe, tiszta:	0
   A csapodár tavasz megbánta, hogy elment,	0
        Az jött ujra vissza.	0
   Tavaszi sugárral a megifjodott nap	0
   Fénybe öltözteti a világos eget;	0
   Fehér gyolcs ruhában jőnek, udvarolnak	0
        Távol a föllegek.	0
   Hallom indulóját költöző madárnak	0
   A végtelen ürből, mely fölöttem kékül.	0
   Nyár és kikelet van, a tavasznak, nyárnak	0
        Szeszélyei nélkül:	0
   Sem a változó nap, mint a beteg ember,	0
   Nem siratja minden pillanatnyi kedvét;	0
   Sem a rekkenő hév, váratlan dörejjel,	0
        Tűz-kanócot nem vét.	0
   Harmatos mezőben, hol ezüst ér ballag,	0
   Nem sápad halálra a legyilkolt fűrend;	0
   Virul a rét újra, öltözik a parlag.	0
        Minden újul, örvend.	0
   Csak te nem derülnél, fátyolos kedélyem?...	0
   Tavaszod megtértét soha ne reméljem?...	0
HIÚ SOVÁRGÁS	0
   Volnék kis pacsirta, hogy zenghetne dalom	0
   Harmatos, virágos, illatos hajnalon;	0
   Hogy magasztos ének szárnyain lebegve	0
   Merülhetnék mélyen a fényes egekbe;	0
   Hogy lerázván a föld minden szennyét, porát,	0
   Innám egy dicsőbb lét isteni mámorát;	0
   Majd elszenderülve boldog csalódáson,	0
   Édes álom lenne - ne fájna bukásom.	0
   Volnék kis pacsirta, - tavasz hirdetője,	0
   Kihez a reménység arany szálát szője;	0
   Köröttem az eget rózsafelhők szegnék,	0
   Zöldellő vetések halmain levegnék;	0
   Hogy a magvető, ki új kalászt hinteget,	0
   Felém fordult arccal keresné az eget,	0
   Telnék be örömmel, hálás bizalommal,	0
   Versent énekelve zöngzetes dalommal.	0
   Akkor, midőn még a természet oly pazér,	0
   Akkor, midőn gyermekmódra futkos az ér,	0
   Midőn sarjad a fű, és virágzik a fa,	0
   Mindenütt uj erő buzog fel, dagadva:	0
   Midőn az agg sírja szélétől visszalép,	0
   Évei számadását bizton viszi elébb,	0
   Midőn a halálra nem is gondol senki...	0
   Oh! akkor szeretnék vígan énekelni.	0
   Szebb akkor az éjjel, mint jelenleg a nap,	0
   A szilaj vész, mint most enyhe, lágy fuvalmak;	0
   Szebb az ég viharral, mint egyébkor tisztán -	0
   Nyeritő villámmal, végig a nagy pusztán.	0
   Egy perc! és a mennynek haragja kiontva,	0
   Szép szivárvány béke-zászlaját kibontja;	0
   Szenvedés, aggódás feledségbe mégyen:	0
   Örömkönny rezeg a kis virág szemében.	0
   Vagyok pelikánja kietlen mezőnek,	0
   Búsongó madara híves, ködös ősznek,	0
   S mint a délre húzó daru fejem felett,	0
   Egyhangon tördelem bágyadt énekemet.	0
   Örömből, keservből dalforrás fakadhat,	0
   Az elpattanó szív még egy hangot adhat:	0
   De, mikor ízenként zsibbad el érzete;	0
   A fásult kebelnek nincsen költészete.	0
A PUSZTA RÉMEI	0
   "Ez-e hát a puszta? ama híres puszta?	0
   Csikósok, betyárok, poéták édene?	0
   Melynek képeit már annyiszor elnyúzta	0
   A festő, a költő, színpad, tánc és zene?	0
   Hadd lássalak egyszer, zsálya-koszorúzta	0
   Áldatlan áldozók özvegyi mindene!	0
   Hadd lássam csodánál csodásabb világod:	0
   Csárdáid, kútgémed, fényes délibábod!"	0
   Szólt az ifju művész, vándorbot kezében.	0
   Amint szeme előtt tágul a határ;	0
   Nézése megfárad az unalmas képen:	0
   Most látja először... s oly rég látta már!	0
   Hiába kalandoz szeme földön-égen:	0
   Egy olaj-ágacskát sem hoz e madár,	0
   Mint a holló, melyet széles a világra	0
   Bujdosni bocsátott az ősz pátriárka.	0
   Korán útnak indult...	0
   (1852 körül)	0
KÉT ÉLES KARD	0
   Marciánus büszke császár	0
   Adaját nem fizeti:	0
   Mennek hozzá kemény szóval	0
   Etele követi.	0
   "Az adót te, gyáva császár,	0
   Megadjad, megadjad!	0
   Te uradtól, Etelétől,	0
   Meg se is tagadjad."	0
   Hallja császár a parancsot,	0
   Jő megyen fel s alá;	0
   Teszi magát mintha nem is	0
   Hallaná, hallaná...	0
   (1852 körül)	0
MAGYAR MISI	0
   Magyar Misi ám a legény egyszer a talpán,	0
   Kivált mikor a bajuszát felpödri nyalkán,	0
   Félreüti darutollas túri süvegét,	0
   Majd megbolondul utána a fehércseléd.	0
   Minden ujján sárga gyürü Magyar Misinek,	0
   Minden ujján egy szerető, mégsem unja meg;	0
   Ha megúnja, cserbe hagyja őket a hamis:	0
   "Válassz babám, nálam immár szebbet-jobbat is."	0
   Ha megcsalja Magyar Misit hű szeretője,	0
   Nem bolond, hogy érte magát a vízbe ölje:	0
   "Verje meg a három isten" csak ezt kivánja,	0
   Káromkodik nagy bujában egyet utána.	0
   Betekint a Dübögőbe, kérni egy italt,	0
   Van neki ott embersége, mig pénzébe' tart;	0
   De ha elfogy a hitele, parancsolni kezd,	0
   Töri magát Icig zsidó, ha ő ráijeszt.	0
   Köti borát fűre-fára, kell vagy nem neki,	0
   Még az utcán elmenőre is köszöngeti;	0
   De jaj annak, aki osztán abból nem iszik!	0
   Szerencse, ha lepedőben haza nem viszik.	0
   "Ki a legény a csárdában!" Misi felkiált,	0
   Szereti ő mutogatni erejét s magát;	0
   Máskülönben áldott ember, a légynek se vét,	0
   De ne próbáld kisebbítni a becsületét.	0
   Egy az, amit szíve érez s amit szája mond:	0
   Rászedi őt, megcsalja őt akármi bolond;	0
   Agyonütne, ha elvennél tőle egy kovát:	0
   De egy szóért odaadja legszebbik lovát.	0
   Esze is van neki annyi mint akárkinek,	0
   Tanulhatott volna ő, de gondolá: minek?	0
   "Nem lehet pap minden ember" - így okoskodék,	0
   "Annyi a tudós közöttünk, hogy fele se kék."	0
   Világlátni, tapasztalni, messze nem megyen,	0
   Legfölebb a vásárokra, hogy tinót vegyen;	0
   Mert van elég apai juss, hogy megéljen ő;	0
   Három vékás földje után - a közlegelő.	0
   Mint sebes tűz, a kezében munka úgy halad,	0
   De henyélni jobb szeret ám barna hűs alatt;	0
   Nem is azért dolgozik ő, hogy talán szeret:	0
   Csak ezér', hogy ne bántsa a lelkiösmeret.	0
   Katonának, háborúba menni vágya nincs,	0
   De ha egyszer belekapott bizony párja sincs;	0
   "Hadnagy uram!" így kiált fel magyar-miskásan:	0
   "Vágjuk le mind s menjünk haza, kérem alássan."	0
   Egy szó mint száz, derék fiú a Magyar Misi,	0
   Csak az a kár, hogy maga is ezt nagyon hiszi;	0
   Bölcsesége sem hiányzik, mert nagyon tud ám	0
   Néha-néha bölcselkedni... kivált kár után.	0
A HAMIS TANÚ	0
   Állj elő, vén Márkus! vedd le a süveget,	0
   Hadd süsse a napfény galamb-ősz fejedet;	0
   Tartsd fel három ujjad: esküdjél az égre,	0
   Atya, fiú, Szent-Lélek hármas istenségre:	0
   Hogy az a darab föld, a melyen most állasz,	0
   Nem tarcsai birtok, - ladányi határ az.	0
   Eléálla Márkus; térdben összeesve,	0
   Görnyedező háttal, mintha sírt keresne;	0
   Téli fának hinnéd, mit a zúz belombol,	0
   Fázik, aki ránéz s a halálra gondol;	0
   Kezei reszketnek: tán erő hijában?	0
   Tán a lelki vádtól, vénség álarcában?	0
   Esküszöl - "Esküszöm az élő Istenre,	0
   Utolsó napomra és örök idvemre. -"	0
   Esküszöl - "Esküszöm, s ha hamisat szólok:	0
   Se földben, se mennyben ne lehessek boldog;	0
   Föld kidobja testem, ég kizárja lelkem:	0
   Ama sebes örvény hánytorgasson engem. -"	0
   Lakoma Ladányban, - muzsika, mulatság;	0
   "Ej, haj! dinom-dánom: mienk az igazság;	0
   Nem azé a madár, aki elszalajtja,	0
   S kinek a foga fáj, tartsa nyelvét rajta.	0
   Lám a vén Márkusnak esze volt előre:	0
   Talpa alá tette, úgy esküdt a földre."^[*]	0
   Ott iszik az öreg a tanáccsal sorban:	0
   De mintha keserőt érezne a borban.	0
   Haza megy, komor lesz, szó kifogy belőle,	0
   Sorvadoz, meg is hal, aznap esztendőre.	0
   Négy harang siratja, két pap megdicséri,	0
   Mint becses vendéget, sok nép kikiséri.	0
   Elkiséri a nép a kicsiny ajtóig,	0
   Mellyel a világi élet becsukódik,	0
   Nyitva már az ajtó, készen a sír szája,	0
   Úgy látszik hogy épen a halottat várja;	0
   Zeng a búcsuének, a kapa megcsillan,	0
   Fekszik a koporsó, odalent, a sírban.	0
   És a fekete föld, amint hull, amint hull,	0
   Nyögve a koporsó megrendül, megindul;	0
   Kivetődik a sír dobbanó partjára,	0
   Ropogva szakad föl fedelének zára:	0
   Megrázkodik a test és talpra ugorván	0
   Szeme fehérével körülnéz mogorván.	0
   S amint három ujját emeli az égre,	0
   Úgy rémlik az, mintha kékes lánggal égne;	0
   Majd a néptolongás közepébe törvén,	0
   Odafelé tart, hol kútat ás az örvény,	0
   Hol a forgó habok, leszállván a mélybe,	0
   Fejöket befúrják a parázs fövénybe.	0
   Az időtől fogva, mikor a hold felkel,	0
   S a vizet behinti ezüst pikkelyekkel,	0
   Gyakran látni Márkust - ég felé az ujja -	0
   Mélységből kibukni s elmerülni újra,	0
   És, mikép izgága volt egész élete,	0
   Így kötődik szóval: "Oldjak-e? kössek-e?"	0
   Ne feleljetek rá, körözsi halászok!	0
   Kétélű a kérdés, bajt hozna reátok;	0
   Kötni: összekötné hálótok egy bogba,	0
   Oldni: széjjeloldná hosszan a habokba;	0
   Halkan imádkozva evezzetek itt el;	0
   S ne mondjatok esküt, ha nem igaz hittel.	0
   ^[*] Azaz: egy darab ladányi földet készített előre talpa alá,	0
   s így az eskünél mentalis reservatával élt. A. J.	0
ROZGONYINÉ	0
   Ballada	0
   "Hová, hová, édes férjem?"	0
   "Megyek a csatába:	0
   Galambócon vár a török,	0
   Ne várjon hiába."	0
   "Megállj, megállj; édes férjem!	0
   Ne menj még csatába:	0
   Befordulok egy kicsinyég	0
   Öltöző szobámba."	0
   "Én kegyesem, szép hitvesem,	0
   Ellenemre jársz-é?	0
   Sima vállad, puha kebled	0
   Töri az a páncél;	0
   Félve tartod a nagy kardot	0
   Remegő kezedben:	0
   Mit keresnél, gyönge asszony.	0
   Véres ütközetben?"	0
   "Azt keresem, hiv magyar nő,	0
   Véres ütközetben,	0
   Hogy lehessek, élve, halva,	0
   Mindig közeledben:	0
   Súlyos a kard, de nehezebb	0
   Százszor is a bánat;	0
   Jobban töri, mint a páncél.	0
   Kebelem utánad."	0
   Gyöngyös arany fejkötőjét	0
   Sisakkal borítja,	0
   Karcsu fűzött selyem vállát	0
   Páncélba szorítja;	0
   Kardot is köt: bársony övre	0
   Gyémántos fogantyút,	0
   Pici piros csizmáira	0
   Szép ezüst sarkantyút.	0
   Csalogatja csemegével	0
   Muci paripáját;	0
   Lebke szellő lebegteti	0
   Tengerzöld ruháját;	0
   Széles uton, poros uton	0
   Felleget ver a ló,	0
   Csillámlik a... villámlik a	0
   Fényes acél patkó. -	0
   "Fogadj Isten, húgom asszony,	0
   Itt az ütközetben;	0
   Nyilat ugyan, amint látom,	0
   Hoztál szép szemedben -"	0
   "Uram király, Zsigmond király	0
   Nem oly divat már ma	0
   Nyillal lőni, mint felséged	0
   Fiatal korába'."	0
   Galambócot a Dunáról	0
   Ostromolni kezdik;	0
   Folyamon is, szárazon is	0
   Egyre törik, vesztik.	0
   Elől, elől Rozgonyival	0
   Kedves élet-párja,	0
   Hiv szerelme, szép Cicelle,	0
   Szentgyörgyi leánya.	0
   Pogány török a Moráván	0
   Érkezik új haddal:	0
   "Most vitézek! hajós népek!	0
   Közül-akarattal!"	0
   Maga vivé Rozgonyiné	0
   Ellenök a gályát,	0
   Követi a sok dalia	0
   Lobogós ruháját.	0
   Szól az ágyu - szokatlanul	0
   Durva ozmán fülnek;	0
   Hajóira tűz-kanócok,	0
   Koszorúk repülnek;	0
   "Vizet! vizet!" a pogányság	0
   Orditoz hiában;	0
   Mind odaég, bár van elég	0
   Víz a nagy Dunában. -	0
   Maga Murad ezt a dolgot	0
   Nem veszi tréfára,	0
   Közeledik nagy hadával	0
   Törökök császára;	0
   Százezerre megyen serge,	0
   Sok basával, béggel,	0
   Török, tatár - spahi, jancsár,	0
   Válogatott néppel.	0
   Kár volt neked, Zsigmond király	0
   Mindjárt megijedned,	0
   Gyalázaton a pogánytól	0
   Egér-utat venned,	0
   Fut a farkas néha-néha,	0
   De szikrázó foggal;	0
   Népedet te átkeletted	0
   Szökve, mint a tolvaj. -	0
   Spahi, jancsár, utóhadnak	0
   Ered az inába:	0
   Sok rohan ott éles tőrbe,	0
   Még több a Dunába;	0
   Gyalogszerrel a király is	0
   Csak nehezen futhat;	0
   Jó Rozgonyi karja, kardja	0
   Csinál néki utat. -	0
   "Hej! ki hozza, kormányozza	0
   Ide azt a gályát?	0
   Vagy már senki meg nem menti	0
   Magyarok királyát?"	0
   "Én, én hozom, gyönge asszony,	0
   Hajómat az éjben:	0
   Ülj fel uram, Zsigmond király,	0
   Te is, édes férjem!"	0
   Lászlóvárott a magyarság	0
   Vala bátorságban.	0
   Híre futott a csatának	0
   Széjjel az országban.	0
   Egy árva szó sem beszéli	0
   Zsigmond győzedelmét;	0
   Mind a világ, széles világ	0
   Rozgonyi Cicellét.	0
A KIS POKOL	0
    ELSŐ ÉNEK	0
   A költő egy zajongó vásárba jut, hol a taszigálást ki nem állhatván, a	0
   vásár közepén magasló hegyre akar menekülni, de szörnyek útját állják.	0
   Midőn egy elszalasztott tolvaj helyett üldöztetnék, földalatti lebujba	0
   veti magát, hol a pohos csárdásban Horácra ismer, ki védelmébe veszi,	0
   s ajánlkozik, hogy a kis poklon keresztül kivezeti a tömkelegből.	0
   Az emberélet útjának felén	0
        Egy nagy zsibojgó vásárba jutottam,	0
        Mivelhogy a jó útat nem lelém.	0
   Minő tolongás, öklözés van ottan!	0
        Ki ad, ki vesz, ki húz-von, csal, ki lop,	0
        Kevés, hogy nézne csak, mint én, nyugodtan.	0
   De annak is "szsz", tyúkszemére: top!	0
        S míg fájdalom miatt fogát beszíja,	0
        Lépen könyökli holmi gaz kolop,	0
   Hogy nyavalyássá lesz, - vagy kicsi híja.	0
        Sehol megállás: vigyori pofák	0
        Rivallnak a tömeg közől: "Szoríjja!"	0
   És jó, ha csontod nem lesz por-tobák.	0
        Nincs ótalom, kell menned a tömeggel:	0
        Civódó kalmárok; nyelves kofák	0
   Üldöznek, mint hal a prédát; sereggel,	0
        Unszolva, egész isten-adta nap;	0
        Hamis árút, hazug szóval s bilyeggel.	0
   Így foly örökké ez ember-iszap	0
        A hegy körül; melynek kies legormán,	0
        Szelíd fény lángol, mint az esti nap.	0
   Kiáll a hegy, tenger szigetje-formán	0
        A pocsolyából, melyet gázolék,	0
        Melynek vizén nem biztos semmi kormány.	0
   Parnasszus, e szó fényes gázzal ég	0
        A hegy süvegjén, mint arany bokréta,	0
        Hová feljutni éhszomjas valék.	0
   De nem csekély az út, nem könnyü séta:	0
        Meredek a hegy, s melynek köldöke,	0
        Hullámlik alján az ember-pocséta.	0
   Engemet is hab hab után löke	0
        S már-már kezemben volt a biztos párkány,	0
        A szikla-martnak egy éles szöge:	0
   Midőn alattam, mint otromba sárkány	0
        Duhadt fel a mélység posványiból	0
        Egy szörny, kinek sosem elég a zsákmány.	0
   Megismerém: e hat betű: FRIVÓL	0
        Tarkán volt írva minden pikkelyére,...	0
POÉTAI RECEPT	0
   Gyöngy, harmat, liliom, szellő, sugár, villám,	0
   Hajnal, korom, szélvész, hattyu, rózsa, hullám,	0
   Délibáb, menny, pokol... ha mind egybevészed:	0
   Recipe - és megvan a magyar költészet.	0
   Adj hozzá, ha tetszik, mintegy fölöslegül,	0
   Holdsugárt, amelynek illatja hegedül,	0
   A remény húrjából ezüst szakállakat,	0
   És fond lángostorrá, mint esőszálakat.	0
   A kétségbeesést álomhabnak véljed,	0
   Takarja be a nap a sötétlő éjet,	0
   Rózsád szeme légyen a roppant ég boltja,	0
   Melyből egy meteor a tengert kioltja.	0
   S ha ez mind nem elég: bundára hasalván	0
   Pislants a leányra egy laposat, csalfán;	0
   Fújad a tilinkót szedtevettés szájjal,	0
   S kenje meg Apolló fürteidet...	0
ÉV UTOLJÁN	0
   Kifelé az évnek a szekere rudja,	0
   Pályáját a nap is csak robotban futja,	0
   Csak azért jő fel, hogy a gondját kivesse,	0
   Ahol a reggel van, ott a dél, az este.	0
   Mehetsz, mehetsz jó év! amit hoztál, vidd el,	0
   Megelégedtem már sovány böjteiddel;	0
   Egy szó nem sok, azzal sem marasztlak téged:	0
   Kivánok jó utat s jó egészséget. -	0
   Mi örömet adtál? Mi emléket hagytál?	0
   Annyit se nekem, mint a tavalyi naptár,	0
   Mely hiába mondja; hogy: "csütörtök, péntek",	0
   Ha egyszer ledobtam, belé sem tekintek.	0
   Menj! hadd tudjalak a többi után sorba,	0
   Legalább nem esett életemen csorba:	0
   A kopár sivatag, hol nem látni zöldet,	0
   Legalább nem hagyja lyukasan a földet. -	0
ALKALMI VERS	0
   Az uj évet (ócska tárgy!)	0
   Kell megénekelnem,	0
   Hálálkodva, ahogy illik,	0
   Poharat emelnem.	0
   Mit van mit kivánni még	0
   Ily áldott időben? -	0
   Adjon Isten, ami nincs,	0
   Ez uj esztendőben.	0
   Olcsó legyen a kenyér,	0
   A gabona áros;	0
   Jól fizesse a tinót	0
   S nyerjen a mészáros,	0
   Mérje pedig szöszön-boron,	0
   Font kijárja bőven.	0
   Adjon Isten, ami nincs,	0
   Ez uj esztendőben.	0
   Senkinek a nyakára	0
   Ne vigyenek kontót;	0
   Valaki csak ráteszen,	0
   Nyerje meg a lottót;	0
   Annyi pénzünk legyen, hogy!	0
   Még pedig pengőben.	0
   Adjon Isten, ami nincs,	0
   Ez uj esztendőben.	0
   Szegény ember malacának	0
   Egy híja se essék;	0
   Messze járjon dög, halál,	0
   Burgonya-betegség;	0
   Orvos, bakó a díját	0
   Kapja heverőben.	0
   Adjon Isten, ami nincs,	0
   Ez uj esztendőben.	0
   Tücski-hajcski baromnak	0
   Sokasuljon lába;	0
   Boci járjon mezőre,	0
   Gyermek iskolába;	0
   Gyarapodjék a magyar	0
   Számra, mint erőben.	0
   Adjon Isten, ami nincs,	0
   Ez uj esztendőben.	0
   Kívül, belül maradjon	0
   Békében az ország;	0
   A vásárra menőket	0
   Sehol ki ne fosszák.	0
   Béke legyen a háznál	0
   És a szívredőben.	0
   Adjon Isten, ami nincs,	0
   Ez uj esztendőben.	0
   A biró is, mint eddig,	0
   Tisztét jól betöltse:	0
   Víz kedviért a babát	0
   Soha ki ne öntse;	0
   Emberiség, igazság	0
   Egyik serpenyőben.	0
   Adjon Isten, ami nincs,	0
   Ez uj esztendőben.	0
   Zenebona, babona,	0
   Huzavona vesszen!	0
   Visszavonás, levonás	0
   Minket ne epesszen.	0
   Legyen egység, türelem,	0
   Hit a jövendőben.	0
   Adjon Isten, ami nincs,	0
   Ez uj esztendőben.	0
   Nagy uraink (ha élnek)	0
   Nőjenek nagyobbra;	0
   Áldozzanak, legyen is mit,	0
   Mégse üssék dobra;	0
   Nemzetiségünk mellett	0
   Buzogjanak hően.	0
   Adjon Isten, ami nincs,	0
   Ez uj esztendőben.	0
   Író pedig írónak	0
   Szemét ki ne ássa, -	0
   Ne is legyen az idén	0
   Napfogyatkozása	0
   Jó erkölcs-, eszme-, hírnév-,	0
   S előfizetőben.	0
   Adjon Isten, ami nincs,	0
   Ez uj esztendőben.	0
   Mire üssek még pohárt?	0
   Asszonyi hűségre?	0
   Barátság-, polgár-erény-,	0
   Vagy mi más egyébre?	0
   Hiszen ezek közöttünk	0
   Vannak kelendőben.	0
   Tudj' Isten, mi minden nincs	0
   Ez uj esztendőben!	0
ARKÁDIA-FÉLE	0
   Én is Arkádiában... szt!	0
   Magas hangból kezdettem -	0
   Engem sem a gólya költött!	0
   Nagy dolgokra születtem:	0
   Jártam egykor, mint akárki,	0
   Négykézláb,	0
   S vagyok mostan, mint sokan nem	0
   Ép-kézláb.	0
   Hagyott volna édesapám	0
   Gazdaságot kényeként,	0
   Megmutatnám... de hiába!	0
   Ág is húzza a szegényt:	0
   Életében annyifelé	0
   Protestál,	0
   Hogy ha meghal, csak megáld, de	0
   Nem testál.	0
   Kutyabőröm nem hiányzott,	0
   De hibás volt dátuma,	0
   Bennem a tens vármegyének	0
   Elveszett egy vótuma:	0
   Ki tudja, ha e szavazat	0
   El nem vész...?	0
   Eh! feledjük, ostobaság	0
   Az egész.	0
   Volna a sors édesanyám,	0
   Nem lennék én heverő;	0
   Kebelemen, érzem, érzem	0
   Mint buzog a tetterő;	0
   Nyílna csak tér, - kész bennem az	0
   Akarat -	0
   Nyílna csak... hogy futtatnám az	0
   Agarat!	0
   Szenvedéllyel kezdenék nagy	0
   Gazdaságot tartani;	0
   Szőrin lábán... utoljára	0
   Maradna is valami;	0
   Megszámlálnám ami bejő	0
   S meg' kimegy;	0
   Ez aztán a mulatságos	0
   Egyszer-egy.	0
   Elpipáznék téli este	0
   Kávéházban, névnapon:	0
   Koppasztanám a madarat,	0
   Ha már meg nem foghatom:	0
   Fosztanám a tollat, tudni-	0
   Illik a...	0
   De amiről szólni sem po...	0
   Litika.	0
   Közdologban, ahogy illik,	0
   Vezetném az ügyeket;	0
   Nem esnék oly összejövés,	0
   Hogy ne vinnék szerepet;	0
   Nem esnék - azt minden ember	0
   Hiheti -	0
   Olyan vásár, sem országos,	0
   Sem heti.	0
   Pártolnám az irodalmat	0
   Minden új év kezdetén;	0
   Egyszer, igaz: hanem elég	0
   Egy sütésből egy lepény.	0
   Kis áldozat a hazáér'	0
   Meg nem árt:	0
   Megszörözném minden évre	0
   A naptárt.	0
   Szóval, oly sokat tehetnék,	0
   Annyi pálya nyitva áll;	0
   Élnék s halnék függetlenűl...	0
   Amennyiben rajtam áll.	0
   És nem volnék, ami vagyok,	0
   Verselő,	0
   Magyarosan: kapa-kasza-	0
   Kerülő.	0
   (1853. jan. 1)	0
ÚJÉVI KÖSZÖNTÉS^[*]	0
   Mint a Noé hű galambját,	0
   Ki reménynek viszi lombját,	0
        Várnak engem mindenek;	0
   Sok sötét arc lángra lobban,	0
   Sok kebel ver hangosabban,	0
        Ahol én megjelenek.	0
   Kérdik: van-e levél Tüge?	0
   S kiki, amin szíve csügge,	0
        Arra gondol hirtelen:	0
   Ez rokonra, jó barátra,	0
   Az geschäftre, actiákra	0
        S hogy kél a rozs odafenn.	0
   Ez, ha rózsaszín kopertát	0
   Hoztam neki: egy sechsert ád,	0
        Máskép nincs becsűletem;	0
   Amaz reszket, ha nincs frankó,	0
   S bár majd fölveti a bankó,	0
        Rám kiált: nem fizetem!	0
   Pénzt vár a diák gyakorta,	0
   De ha atyja jól lehordta:	0
        Hogy reám néz, mily vadon!	0
   Úrfi, legyen jó reménybe:	0
   Nem búhattam a levélbe,	0
        Ahogy vettem, úgy adom.	0
   Így bolyongok télen, nyáron,	0
   Porba, fagyba, vizen, sáron	0
        Tisztem teljesítni kész;	0
   És most boldog új esztendőt	0
   Kíván szebbnél szebb jövendőt	0
                            Tüge Sándor	0
                            levelész	0
   ^[*] Alkalmi bolondság, de mely az illetőnek nem tetszett.	0
   (N.-Kőrös). A. J.	0
DE GUSTIBUS	0
   Magyar Miska olyan ember,	0
   Hogy a könyvet nem szereti,	0
   Csak azt hányja, csak azt veti:	0
   Minek a könyv? kell is neki.	0
   Egyszer mégis, (ha nem lopott),	0
   Ajándékba könyvet kapott,	0
   És, így levén az állapot,	0
   Olvasni kezde egy lapot.	0
   "Hallja maga, János deák!	0
   Mi van ebben?" - Hát ídeák	0
   Felel neki a kérdezett,	0
   Költői finom ídeák.	0
   "Értem. De mért nem rak tehát	0
   Belé vaskosabb ídeát?	0
   Én úr vagyok, nem böjtölök;	0
   Sódorral mártom a theát."	0
   (1853 jan. 2)	0
TÖRÖK BÁLINT	0
   "Fohászkodik mostan	0
       sok gyakor sírással	0
       Asszonyfeleséged	0
       az két szép fiával -"	0
                                                                   TINÓDI	0
   Izabella királyné Budában	0
   Azt se tudja, hova lesz buvában:	0
   Két ellenség két felől szorítja,	0
   Szívét a gond száz felől borítja.	0
   Összegyüjti budai tanácsot:	0
   "Jó emberek, adjatok tanácsot:	0
   Boldogasszony temploma keresztjén	0
   Török zászló lengjen, vagy keresztyén?"	0
   Szól a biró nagy Isten szavával	0
   Tizenharmad szék-ülő magával:	0
   "Mire a nap még egyszer kisütne,	0
   Német zászló lesz oda felütve."	0
   Titkos éjjel a kaput kinyitják,	0
   Magyar urak ezt nem is gyanitják:	0
   Török Bálint, György barát, vezérek!	0
   Kár alunni mostan a vezérnek.	0
   Nem aluszik a barát, felébredt;	0
   Török Bálint ruhát sem cserélhet:	0
   Az ellenség, ki nyakra, ki főre,	0
   Takarodik a várból előle.	0
   Jár a barát postája, követje,	0
   Szolimánhoz titkos üzenetje; -	0
   Maga Bálint csak morog; csak ümget	0
   "Ez is elád maholnap bennünket!"	0
   Sárga lovát nyergelik atlaszra,	0
   Úgy robog a budai piacra,	0
   Nagy sokaság közibe úgy léptet:	0
   "Halljátok ezt ti budai népek!"	0
   "Áruló az, áruló a neve,	0
   Verje meg a magyarok Istene,	0
   Aki Budát - gyilkolom a fattya! -	0
   Kettő közül egynek is feladja."	0
   - "Áruló az, áruló a neve,	0
   Verje meg a magyarok Istene,	0
   Aki Budát közülünk feladja,	0
   Török Bálint szavát nem fogadja."	0
   Érkezik a vad pogány, sereggel:	0
   György, a barát, összesúg ezekkel;	0
   Maga Bálint, ha szivből, ha szinre,	0
   A basának dolgozott kezére.	0
   "Két ellenség a Duna-két-parton:	0
   Kevés annak az én egy jó kardom:	0
   Egyiket a másikkal - hiába!	0
   Ahogy lehet" - gondolja magába.	0
   Hétfő napon hajnalhasadáskor,	0
   Veresebb az ég alja, mint másszor;	0
   Hajnal előtt a Szentgyörgy terére	0
   Vágtatott a magyarok vezére.	0
   Ágaskodik jó lova magasra,	0
   Kukorékol a csaták kakassa;	0
   Hej! mit akar a Bálint ma reggel	0
   Török-magyar egyesűlt sereggel?	0
   Amit akar meg is teljesíti,	0
   Hajnali szél zászlaját röpíti,	0
   Maga pedig kardját emelinti	0
   Török Bálint, jó vitéz, Enyingi.	0
   Széles a víz a Duna árkában:	0
   Ne menj neki, bolond cseh, vaktában!	0
   Nekimenne, ha partja se volna,	0
   Vize helyen pokol tüze folyna.	0
   Fut a vezér maga is, vesztébe,	0
   Beletört a gyalázat szivébe:	0
   Szegény öreg! hogy ki nem huzhatta,	0
   Futásában elvérzik miatta.	0
   Török Bálint, jó vitéz, Enyingi!	0
   Vitézséged ne mutasd nagyon ki,	0
   Mert a pogány bizony megigenli,	0
   Gonosz barát ellened ingerli.	0
   Gonosz barát hitszegő tanácsa	0
   Azt a vermet csak ássa, csak ássa,	0
   Ki miatt lesz Budavár bukása,	0
   Török Bálint hálóba jutása.	0
   Győzedelmes ütközet elmulván,	0
   Izeni a Szolimán nagy szultán:	0
   "Fiam Bálint, magyarok vezére,	0
   Jöszte hozzám ebédre; ma délre.	0
   Jöszte hozzám az ország nagyával,	0
   Izabella királyné fiával:	0
   Atyja után én vagyok az atyja,	0
   Árvaságát meg sem is siratja."	0
   Gondolkozik a Bálint magában:	0
   Nem lesz-e jobb maradni Budában?	0
   Mintha sugná, valami azt mondja:	0
   Ne menj, Bálint, a török táborba!	0
   Király-asszony ellenben azt mondja:	0
   "Török Bálint, te segíts bajomba:	0
   Gyermekemet nem adom barátnak,	0
   Szivében nincs érzelme apáknak.	0
   Neked adom, hűséges jobbágyom!	0
   Neked is van két fiad Torbágyon:	0
   Mintha egyik volna most öledbe',	0
   Viseld gondját, úgy adom kezedbe." -	0
   Hosszas ebéd a török szultáné,	0
   Hátra van még a fekete kávé;	0
   Török Bálint tétova tekintget:	0
   "Körülfogott a jancsár bennünket!"	0
   "Nézz ki fiam, gyenge kis apródom!	0
   Látsz-e nagy port a budai úton?"	0
   - "A szombati kapuja kitárva,	0
   Ott megyen a sok török Budára."	0
   "Nézz ki megint, édes kis apródom:	0
   Jaj Istenem, be szörnyen aggódom."	0
   - "Izabella királynét csalárdul	0
   Költöztetik kifelé a várbul."	0
   "Harmadszor is nézz ki még apródom;	0
   Oh! hogy erről tenni már nincs módom...	0
   - "Boldogasszony tornya tetejében	0
   Félhold ragyog a kereszt helyében."	0
   Jő parancsa Szolimán szultánnak,	0
   Parancsolja Verbőczi Istvánnak:	0
   "Te fogsz lenni az ország birója;	0
   Török Bálint itt marad egy szóra."	0
   Parancsolja azután barátnak:	0
   "A csecsemőt vidd el az anyjának,	0
   Te fogsz lenni ország kormányzója;	0
   Török Bálint itt marad egy szóra." -	0
   "Hej! az a szó több-e mint egy másik?	0
   Minek jöttem én azért Mohácsig!"	0
   "Fiam Bálint, érjük el Eszéket:	0
   Becsülettel hazaküldlek téged."	0
   "Hej! az a szó hosszu már egy hétig;	0
   Hosszu nekem Budától Eszékig."	0
   "Fiam Bálint, ne tüzelj, várd sorra:	0
   Hadd megyünk le, ne tovább, Nándorra."	0
   "Nagy Szolimán! nagy a te hatalmad,	0
   Nándor alól most tovább lecsalhat..."	0
   - "Kutya voltál, az maradsz, de vason:	0
   Láncot neki, hogy ne haraphasson!" -	0
   Várja szegényt - beh mihaszna várja! -	0
   Odahaza a szép két kis árva:	0
   Minden reggel kimegy az utcára,	0
   Édes atyját de mihaszna várja.	0
   Várja szegényt szerelmes szép nője:	0
   Ki-kiáll a magas könyöklőre;	0
   Fehér képét ereszti karjára,	0
   Úgy zokog, hogy mégse jön a párja.	0
   Héttoronynak egy sötét zugában	0
   Török Bálint üldögél magában;	0
   Ifju korát a vénség megszánja,	0
   Megérleli s a halál levágja. -	0
   (1853 jan. 21)	0
V. LÁSZLÓ	0
   Sűrű setét az éj,	0
   Dühöng a déli szél,	0
   Jó Budavár magas	0
   Tornyán az érckakas	0
        Csikorog élesen.	0
   "Ki az? mi az? vagy úgy -"	0
   "Fordulj be és alugy	0
   Uram László király:	0
   A zápor majd eláll,	0
        Az veri ablakod."	0
   A felhő megszakad,	0
   Nyilása tűz, patak;	0
   Zúgó sebes özönt	0
   A rézcsatorna önt	0
        Budának tornyiról.	0
   "Miért zúg a tömeg?	0
   Kivánja eskümet?"	0
   "A nép, uram király,	0
   Csendes, mint a halál,	0
        Csupán a menny dörög."	0
   Megcsörren a bilincs,	0
   Lehull, gazdája nincs:	0
   Buda falán a rab	0
   - Egy-egy felhődarab -	0
        Ereszkedik alá.	0
   "Hah! láncát tépi a	0
   Hunyadi két fia -"	0
   "Uram, uram, ne félj!	0
   László, tudod, nem él	0
        S a gyermek, az fogoly."	0
   Mélyen a vár alatt	0
   Vonúl egy kis csapat;	0
   Olyan rettegve lép,	0
   Most lopja életét...	0
        Kanizsa, Rozgonyi.	0
   "Kettőzni kell az őrt,	0
   Kivált Mátyás előtt!"	0
   "Mátyás, az itt maradt,	0
   Hanem a többi rab -	0
        Nincsen, uram, sehol."	0
   A felhő kimerült,	0
   A szélvihar elült,	0
   Lágyan zsongó habok	0
   Ezer kis csillagot	0
        Rengetnek a Dunán.	0
   "El! míg lehet s szabad!	0
   Cseh-földön biztosabb."	0
   "Miért e félelem?	0
   Hallgat minden elem	0
        Ég s föld határa közt."	0
   Az alvó aluszik,	0
   A bujdosó buvik;	0
   Ha zörren egy levél,	0
   Poroszlót jőni vél	0
        Kanizsa, Rozgonyi.	0
   "Messze még a határ?	0
   Minden perc egy halál!"	0
   "Legitten átkelünk,	0
   Ne félj uram: velünk	0
        A gyermek, a fogoly."	0
   Az alvó felvirad,	0
   A bujdosó riad;	0
   Szellő sincsen, de zúg,	0
   Felhő sincsen, de búg	0
        S villámlik messziről.	0
   "Oh adj, oh adj nekem	0
   Hűs cseppet, hű csehem!"	0
   "Itt a kehely, igyál,	0
   Uram, László király,	0
        Enyhít... mikép a sír!"	0
   Állj meg, bosszú, megállj:	0
   Cseh földön ül a rab;	0
   Cseh földben a király,	0
   Mindég is ott marad,	0
        De visszajő a rab...!	0
RÉGI JÓ IDŐBŐL	0
   Elfolyt a méz a köpűből,	0
   A köpű is romba:	0
   Beléesett egy vén medve	0
   Világfájdalomba;	0
   Dirmeg idébb, dörmög odább,	0
   Hangja szép goromba:	0
   Hej! nem így volt, más világ volt	0
   Fiatal koromba!	0
   Nem őrizte akkor a méh	0
   Szuronnyal a mézet,	0
   A szamóca és a málna	0
   Bővebben tenyészett;	0
   Nem volt ilyen hosszu a tél -	0
   Alighogy a talpam	0
   Fölfelé is, lefelé is	0
   Egyszer végignyaltam.	0
   Csöve nem volt a vadásznak,	0
   Az oláhnak botja -	0
   Sem pedig így megviselve	0
   Bundám állapotja.	0
   Zöld erdőben, zöld mezőben	0
   Barangolva bátran,	0
   Kiskirályi méltósággal	0
   Tetszésemre jártam.	0
   Akkor minden tüskebokron	0
   Nem volt ennyi fészek:	0
   Mély odúból huhogtak az	0
   Udvari zenészek;	0
   Tele szájjal énekeltek;	0
   Szélesen és hosszant;	0
   Ez az apró sok csicsergés	0
   Engemet csak bosszant.	0
   No de 'iszen, bár nehezen,	0
   Tűröm, amig tűröm,	0
   Bölcseségem a világnak	0
   Fogaim közt szűröm;	0
   S ha nem akarja bevenni	0
   A jó tanulságot:	0
   Felfalom egy ásítással	0
   Az egész világot.	0
A HEGEDŰ	0
   Víg legenda	0
      Krisztus urunk Szent-Péterrel	0
   Vándorolván gyalogszerrel,	0
   Magyarhont is útba ejté,	0
   Az alföldet nem felejté,	0
   Ha a beszéd nem szófia	0
   És áll a géográfia,	0
   Amit ugyan eldönteni	0
   Szoroska hely az itteni.	0
   Mondom tehát, mennek vala:	0
   Elől az Úr, -	0
   Nehány lépésre szótlanúl	0
   Követte hű apostola.	0
      Útközben egy csárdához értek,	0
   Vendég ivott abban temérdek,	0
   Azaz hogy mindenféle sok	0
   Palóc, matyó fuvarosok,	0
   Jó alkura, még jobb hiszembe'	0
   Tehert szállítva Debrecenbe,	0
   Bogárhátú, széles faru	0
   Szekereik, mint egy falu,	0
   Oly szanaszét, rendetlenül,	0
   Hevertek az állás körül;	0
   Míg a lovak, mint ünnepen,	0
   Szélt vettek a széles gyepen	0
   S nem látszanak busúlni rajta,	0
   Hogy valaki el-, vagy behajtja,	0
   Vagy eltévednek és soha	0
   Nem lesznek a matyó lova.	0
   Ellenben a jókedvű gazdák -	0
   Ők úgyse' gondolnak vele:	0
   Busúljon a ló - arra bizzák -	0
   Hiszen elég nagy a feje;	0
   A kancsó kézről-kézre jár,	0
   Énekelik, hogy: isz - sza már;	0
   Hallani zajt,	0
   Hangos kacajt,	0
   Szidalmat is, épűletest,	0
   Rohadt beszédekkel vegyest.	0
      Péternek mindez új dolog,	0
   Szeretné látni, hallani	0
   Kissé közelről az egészet,	0
   És, mintha vonná valami,	0
   A csárda felé sompolyog,	0
   Gondolva, hogy tán csak benézhet.	0
   Aminthogy rögtön is bement,	0
   Urának ellenére, ki	0
   Szelíd hangon így szólt neki:	0
   "Ne menj be, Péter!"	0
   Nem mondja kétszer;	0
   De, büntetésül, hogy bement,	0
   Hátára hegedűt teremt.	0
      S alighogy a küszöbre lép,	0
   Alig fordúl egyet elébb,	0
   Midőn körötte, mint a méh,	0
   Felzendül a garázda nép.	0
   "Huzd rá! huzd rá!" kiáltja mind,	0
   Dolgozván a sok itce, pint;	0
   Az egyik a borát köti,	0
   A másik pénzét csörgeti;	0
   Furfangosabb elmével egy	0
   A léces kármentőbe megy	0
   S a fürge csaplárnét kivonja,	0
   Szintúgy repít belé a kontya,	0
   És táncra-billegőn a pár	0
   Elébe áll, nótára vár.	0
   Péter pedig csak néze szét:	0
   Mirevaló minde beszéd?	0
   A hegedű... az oly csodás:	0
   Nem látja ő, de látja más.	0
   Hiába szólt, hiába kért,	0
   Hogy ő a nótához nem ért: -	0
   Tűzre olaj a kifogás,	0
   Kopasz mentség, szabadkozás.	0
   És már nőttön-növő dühök	0
   Miatt a házpalló dübög;	0
   Alant a ház pallója, fent a	0
   Béketürő mester-gerenda;	0
   Ütés ütésre, botra bot:	0
   Veszedelmes egy állapot!	0
   Én nem tudom, de gondolom,	0
   Hogy abból Péter is kapott.	0
      Az Idvezítő ezalatt	0
   Szép csöndesen tovább haladt,	0
   S midőn elérte a tanitvány,	0
   Feléje fordult, így tanitván:	0
   "Kiváncsiság bűnnek fele,	0
   A rossznak már nézése ront;	0
   Ki szántszándékkal lett bolond,	0
   Hagyd ott! ne szólj aznap vele;	0
   Józanság! a szavam, - de részeg	0
   Ember elől én is kitérek."	0
   (1853 ápr. 17)	0
A SÁRKÁNY	0
   Egy roppant sárkány, - de nem az	0
   Mely a mesék honában költ,	0
   Nem is az a másik, melyet	0
   Szent-György vitéz hajdan megölt,	0
   Hanem legújabb nemzedék -	0
   Szárnyaira emelkedék,	0
   Hogy elhagyná a földi port,	0
   Melyet a szél szemébe hord.	0
   Aránylag óriás feje	0
   Kétségkivül lángész jele,	0
   Míg a derék s azon alább	0
   Mindegyre keskenyűl a láb,	0
   Mint jólszabott táncmesteré,	0
   Mint a betűk között a V.	0
   Két nagy szeme, szemöldöke	0
   Holló-korom-éj-fekete,	0
   Szakáll, bajusz is van elég,	0
   S az arca berzseny színben ég:	0
   Szóval: így szemre-főre tetsző	0
   Volna - de egy kissé ijesztő.	0
   Még ifju benne minden íz,	0
   Még szívos az élet-csiríz,	0
   Mely összetartja tagjait,	0
   Különnemű darabjait.	0
   Mert nem szabad felejtenem,	0
   Mennyi különböző elem,	0
   Hányféle rész s mily gyülevész	0
   Foltjaiból lett ő egész.	0
   Ott szárnyal egy sok tollu kóta,	0
   Röpülni most tanúl egy óda,	0
   Néhány "Balatoni Levél"^[*]	0
   Melyek hasát kinozza szél;	0
   A délibábról egy mese,	0
   Az: "Árnyék és szerelmese,"	0
   Egy dráma, egy irány-regény:	0
   Az a pokol mély fenekén,	0
   Ez játszik a hold kerekén;	0
   Egy festett angyal, mely repül,	0
   De nem hinnéd próba ne'kül;	0
   Egy költői kor-vázolat:	0
   Hernhuterek Árpád alatt;	0
   Egy műtani, széptani cikk,	0
   A farka végén egy "kritik";	0
   S mindezt bezárja:	0
   "Változat a sphaerák dalára."	0
   Mondom tehát, azaz hogy írom:	0
   Sárkány barátunk emelé	0
   Minde csodákat fölfelé,	0
   Halványabb vagy szürkébb papíron.	0
   S már elhagyá a háztetőt,	0
   Hol a nagylábu gólya költ,	0
   Már a kémény torkába lát,	0
   Lenézi a jegenyefát,	0
   Le a varjút, ki oly henyén	0
   Tollászkodik a jegenyén.	0
   Sőt a torony, ez óriás,	0
   E legnagyobb auctoritas,	0
   Bezzeg mereszti négy szemét,	0
   Alig titkolja szégyenét,	0
   Nyújtózkodik is, de hiába!	0
   Ha szárnya nincs, mit ér a lába!	0
   Mi haszna, hogy ott ül magas	0
   Tetején a kevély kakas!	0
   Mi haszna, hogy berzenkedik!	0
   A sárkány túlemelkedik,	0
   Mint egy merész királyi sas.	0
   És még tovább is szállana, -	0
   Megtetszett néki a tanya,	0
   "Hol a villám foganzik és	0
   Bölcsődala a mennydörgés."	0
   Mindig felebb, mindig felebb,	0
   A végtelenhez közelebb	0
   Emeli őt ifjúi vágya,	0
   "Hol a mindenséget belátja":	0
   Be a falut és a mezőt,	0
   Hol a kender vetése zöld,	0
   Egyéb minden sárgulni kezd,	0
   Sűrű a boglya és kereszt,	0
   S a tarka dolgos nép a réten	0
   Oly apró, mint tyúkok szeméten.	0
   Ezek felé	0
   Nem röstelé	0
   Kiáltni mostan egy nagyot:	0
   "Rám nézzetek: én sas vagyok."	0
   S hogy elhiggyék: ismételé.	0
   No, ezt ugyan nem hihetik,	0
   De a beírt	0
   Silány papírt	0
   Mely föléjük emelkedik,	0
   Aprója, nagyja	0
   Ujjal mutatja,	0
   Sőt némelyik gyönyörködik,	0
   Egy tekintetre nem hagyja.	0
   Hanem a sárkány többet várna:	0
   Tapsot kiván, az kell neki,	0
   Gondolja, hogy megilleti	0
   Valamivel többecske lárma:	0
   És míg a híg	0
   Aetherbe' lóg,	0
   Száján kitör e monológ:	0
   "Hah, gyáva por a földtekén,	0
   Maradj, vessz hát! megvetlek én.	0
   Nincs-é nekem elég nagy szárnyam,	0
   Hogy a sphaerák honát bejárjam?	0
   Itt billeg az jobb s bal felöl,	0
   Testem pehelyként viszi föl,	0
   És még fölebb vinné, de meg-	0
   Tartóztat e köldök-zsineg.	0
   Mit? nem vagyok én az	0
   Ég üstököse,	0
   Pályámat a földhöz	0
   Hogy semmi se kösse?	0
   Föl, föl csak azért is!	0
   Mindegyre fölebb!	0
   S te nyomoru cérna.	0
   Pokolba veled!"	0
   Így szóla; és mikép a vad	0
   Borjú, mely lenni vágy szabad,	0
   Lesütött fővel	0
   S minden erővel	0
   Addig cibálja kötelét,	0
   Amíg ott nem hagyá felét:	0
   Úgy a mi sárkányunk tolá	0
   A madzagot fel és alá,	0
   Néha lecsap, néha pedig	0
   Ugyan nekirugaszkodik.	0
   Elannyira, hogy a zsineg	0
   Szökéseit nem bírja meg, -	0
   S amely eddig röptét feszíté,	0
   Eget a földdel közvetíté,	0
   Most elszakad	0
   A kötelék	0
   És ő szabad!	0
   "Övé az ég."	0
   De mint a széles szárnyu héja,	0
   Midőn csirkét rabolni célja,	0
   Vagy rá a cső nem puffra lő,	0
   Ép oly irányt vesz mostan ő.	0
   Teste könnyű, feje nehéz,	0
   Szárnya fityeg, mint köntösujj	0
   Szokott, midőn nincs benne kéz,	0
   Avagy forgácsi a cégérnek,	0
   Ott ahol árpanedvet mérnek -	0
   Midőn zimankó szele fúj.	0
   Repülne hajh! repülne ő,	0
   De nincsen arra jó idő,	0
   Ellenben van kilátás,	0
   Hogy a fejét, mely földre húzza,	0
   E pillanatban összezuzza -	0
   Ami bizony nem áldás.	0
   De mily szerencsés baleset!	0
   Épen egy tócsába esett,	0
   Hol míg elázik szárnya, farka,	0
   (Mivel egyik se gutta-percha),	0
   Tó-szélén egy vén Brekeke	0
   Kár-örömmel így rekege:	0
   "He! he! he!...	0
   Lám: okosabb, mert biztosabb	0
   Ide le;	0
   Ne hidd, hogy a sas néz a napba:	0
   Tamás voltam, leszek is, abba:	0
   Csak földre néz, prédára les,	0
   Nyúlat, juhot, libát keres; -	0
   Mi a repűlést illeti:	0
   Repülhet, szárnya van neki;	0
   Én arra sem vagyok irígy,	0
   Mert nála jobban ugrom: így!"	0
   S valóba'	0
   Hol a már széjjelázott	0
   Sárkány gerince látszott,	0
   Odazuppant, a tóba.	0
   Melyik részen van itt az író? -	0
   Úgy tesz mint a falusi bíró	0
   Egy bonyolult kérdés fölött:	0
   "Se neked - se neked nincs igazad	0
   Valahol, a kettő között,	0
   Keressétek az igazat!"	0
   ^[*] Dagályos levelek egy szépirodalmi lapban. A. J.	0
VÁGY	0
   Nem itt, nem itt van az én világom;	0
   Más vidék az, ahova én vágyom!	0
   Illatosabb, napfényesebb róna,	0
   Mintha nem is az a napja volna.	0
   Erdő, mező változatos színnel -	0
   Mesteri kéz olyat soh'se színel:	0
   Kék ligetek, kék hegyek aljába'	0
   Fürödik a puszták délibábja.	0
   Ott van az én egyszerű tanyácskám,	0
   Mintha most is szemem előtt látnám;	0
   Kertem is van: talpalatnyi birtok...	0
   Most is abban ültetek és irtok.	0
   Csemetéim bodorodva nőnek,	0
   Hosszu sorral mind elémbe jőnek,	0
   Örömarccal, mint hálás növendék,	0
   Mutogatván a piruló zsengét.	0
   Nőjetek is nagyra, kicsiny fáim,	0
   Szülőhazám kedves rónatájin:	0
   Hadd legyen ott jó pihenésem még,	0
   Mielőtt egy hosszabb útra mennék.	0
   Lombjaitok hűse ha beárnyal:	0
   Zeng fölöttem szózatos madárdal;	0
   Ismerem én e madarat régen,	0
   Dalt ezután is hoz az énnékem.	0
   Egyszerű dal, egyszerű sziv s lélek	0
   Sorsosi az avatag fedélnek! -	0
   Földi ember kevéssel beéri,	0
   Vágyait ha kevesebbre méri.	0
A VIGASZTALÓ	0
   Mi a tűzhely rideg háznak,	0
   Mi a fészek kis madárnak,	0
   Mi a harmat szomju gyepre,	0
   Mi a balzsam égő sebre;	0
   Mi a lámpa sötét éjben,	0
   Mi az árnyék forró délben,...	0
   S mire nincs szó, nincsen képzet:	0
   Az vagy nekem, oh költészet!	0
   Ha az élet útja zordon,	0
   Fáradalmit fájva hordom,	0
   Képemen kel búbarázda,	0
   Főmön a tél zúzmaráza:	0
   Néhol egy-egy kis virág nyit,	0
   Az is enyhit egy parányit:	0
   A virágban téged lellek,	0
   Öröme a kietlennek!	0
   Ha szivemet társi szomja	0
   Emberekhez vonva-vonja,	0
   De majd, mint beteg az ágyba,	0
   Visszavágyik a magányba:	0
   Te adsz neki puha párnát,	0
   Te virrasztod éji álmát,	0
   S álmaiban a valóság	0
   Tövisei - gyenge rózsák.	0
   Jókedvem te fűszerezed,	0
   Bánatomat elleplezed,	0
   Káröröm hogy meg ne lássa,	0
   Mint vérzik a seb nyilása;	0
   Te játszol szivárvány-színben	0
   Sűrü harmatkönnyeimben,	0
   S a panasz, midőn bevallom,	0
   Nemesebb lesz, ha kidallom.	0
   Verseimben van-e érdem:	0
   Sohse' bánom, sose kérdem;	0
   Házi mécsem szelíd fénye	0
   Nem hajósok létreménye,	0
   Nem a tenger lámpatornya,	0
   Mely felé küzd száz vitorla,	0
   Mely sugárát hintse távol...	0
   Elég, ha nekem világol.	0
TÁJKÉP	0
   Füzes^[*] Tiszaparttól Biharig egy róna,	0
   Mintha sebes árvíz meggyalulta volna;	0
   S ha Belényes ormán fölkel a nap reggel:	0
   Végignézhet rajta, még álmos szemekkel.	0
   Nincs azon hegy és völgy; itt-ott egy fa törzse,	0
   Távol rengetegek szétszórt előörse;	0
   Vagy kerek erdőcske messzi láthatáron,	0
   Mely alá kiönt még a dél vize nyáron.	0
   Nincs halom a téren, vagy csak eltévedve,	0
   Mintha olykor a föld buborékot vetne;	0
   Azt is emberi kéz ásta-véste, látszik,	0
   Hogy alá temesse egyikét a másik.	0
   Hova lőn hajléka? várműve? temploma...?	0
   Csak temetőjének maradt reánk nyoma.	0
   Hol vigadt? hol küzdött? imádta Istenét...?	0
   Csak sírhalma látszik, mely őrzi tetemét.	0
   Szántogat a gazda, síró füttye hallik,	0
   Barázdája a domb oldalán felhajlik,	0
   Csak, hová tinói már nehezen másznak,	0
   Tetejét hagyá meg a botos juhásznak.	0
   Ugaron a bojtár legelteti nyáját,	0
   S dombtetőn ríkatja gyenge furulyáját,	0
   Maga pedig hozzá keservesen mormol:	0
   Nem tudja, mi leli odafent az ormon.	0
   Nem tudja, hogy a hely, hová lábát teszi,	0
   Hány derék vitéznek csontjait fedezi;	0
   Nem tudja, hogy emlék minden legkisebb hely:	0
   Hogy a Haza teste mindenütt egy sebhely...	0
   Nyugodj, vén dalia! becsülettel nyugszol. -	0
   Én pedig kijártam, és én ültem sokszor	0
   A kis domb süvegjén, ott az ér-oldalon,	0
   Melynek neve ma is, mint régen, Testhalom.	0
   Oda járt ki hozzám a beszédes Monda,	0
   Mellyel már bölcsőmet ringatá Szalonta;	0
   Méltó-e hogy a lant elzöngje? Miért nem...?	0
   Alacsony az ember, de magas az érdem.	0
   Nem csak az, kit a hír untalan emleget,	0
   Hajta végre dicső bajnoki tetteket:	0
   Sok tudott honáért élni halni ollyan,	0
   Ki felejtve nyugszik egy hitvány zugolyban.	0
   ^[*] Volt 48 előtt. A. J.	0
SZENT LÁSZLÓ	0
   Legenda	0
   Monda Lajos a nagy király:	0
   Eredj szolgám, Laczfi Endre,	0
   Küldj parancsot, mint a villám,	0
   Köss nehéz szablyát övedre:	0
   A tatártól nagy veszélyben	0
   Forog Moldva, ez a véghely:	0
   A tatárra veled menjen	0
   Tízezernyi lófő székely.	0
   Kél Budáról Laczfi Endre,	0
   Veszi útját Nagy-Váradnak;	0
   Kölestermő Kunság földén	0
   Jó csatlósi áthaladnak;	0
   Várad kövecses utcáin	0
   Lovuk acél körme csattog,	0
   Messzefénylik a sok fegyver,	0
   Messzedöng a föld alattok.	0
   Hallja László a templomban	0
   Körösvíznek partja mellett;	0
   Visszatér szemébe a fény,	0
   Kebelébe a lehellet;	0
   Koporsója kőfedelét	0
   Nyomja szinte három század:	0
   Ideje már egy kevéssé	0
   Szellőztetni a szűk házat.	0
   Köti kardját tűszöjére	0
   S fogja a nagy csatabárdot,	0
   Mellyel egykor napkeleten	0
   A pogánynak annyit ártott;	0
   Félrebillent koronáját	0
   Halántékin igazítja;	0
   - Éjféltájban lehetett már -	0
   A vasajtót feltaszítja.	0
   És megindul, ki a térre;	0
   És irányát vészi jobbra,	0
   Hol magasan felsötétlik	0
   Ércbül öntött lovagszobra;	0
   Távolról megérzi a mén,	0
   Tombol, nyerít, úgy köszönti:	0
   Megrázkódik a nagy ércló	0
   S érclovagját földre dönti.	0
   Harci vágytól féke habzik,	0
   Kapál, nyihog, lángot fúvall;	0
   László a nyeregbe zörren	0
   S jelt ad éles sarkantyúval;	0
   Messze a magas talapról,	0
   A kőlábról messze szöktet;	0
   Hegyen-völgyön viszi a ló	0
   A már rég elköltözöttet.	0
   Egy ugrás a Kalvária	0
   És kilenc a Királyhágó;	0
   Hallja körme csattogását	0
   A vad székely és a csángó:	0
   Ám a lovat és lovagját	0
   Élő ember nem láthatja,	0
   Csodálatos! - de csodákat	0
   Szül az Isten akaratja. -	0
   Három teljes álló napig	0
   Vívott a pogánnyal Laczfi;	0
   Nem hiányzott a székely szív,	0
   De kevés a székely harcfi	0
   Míg a tatár - több mint polyva,	0
   Vagy mint a puszták fövénye -	0
   Sivalkodik, nyilát szórja,	0
   Besötétül a nap fénye.	0
   Már a székely alig győzi,	0
   Már veszélyben a nagy zászló,	0
   De fölharsog a kiáltás:	0
   "Uram Isten és Szent László!"	0
   Mint oroszlán, ví a székely,	0
   Megszorítva, nem megtörve...	0
   Most a bércen láthatatlan	0
   Csattog a nagy ércló körme.	0
   "Ide, ide jó vitézek!"	0
   Gyüjti népét Laczfi Endre:	0
   Hát egyszer csak vad futással	0
   Bomlik a pogányság rende;	0
   Nagy tolongásnak miatta	0
   Szinte már a föld is rendül;	0
   Sok megállván mint egy bálvány,	0
   Leragad a félelemtül.	0
   Sokat elüt gyors futtában	0
   A repülő kurta csákány;	0
   Sok ki nem mozdul helyéből	0
   Maga rab lesz, lova zsákmány.	0
   Foglyul esett a vezér is	0
   Atlamos, de gyalázatja	0
   (Nehéz sebben vére elfoly)	0
   Életét meg nem válthatja.	0
   Fel, Budára, Laczfi Endre	0
   Számos hadifoglyot indít;	0
   Annyi préda, annyi zászló	0
   Ritka helyen esik, mint itt.	0
   Rabkötélen a tatárság	0
   Félelemtül még mind reszket.	0
   És vezeklik és ohajtja	0
   Fölvenni a szent keresztet.	0
   Hogy elértek Nagy-Váraddá,	0
   - Vala épen László napja -	0
   Keresztvízre áll a vad faj,	0
   Laczfi lévén keresztapja.	0
   Összegyűl a tenger néző	0
   Hinni a csodába, melyet	0
   Egy elaggott, sírba hajlott	0
   Ősz tatárnak nyelve hirdet:	0
   "Nem a székely, nem is Laczfi,	0
   Kit Isten soká megtartson;	0
   Hanem az a: László! László!	0
   A győzött le minket harcon:	0
   A hívásra ő jelent meg,	0
   Vállal magasb mindeneknél	0
   Sem azelőtt, sem azóta	0
   Nem láttuk azt a seregnél.	0
   Nagy lovon ült a nagy férfi,	0
   Arca rettentő, felséges;	0
   Korona volt a fejében	0
   Sár-aranyból, kővel ékes;	0
   Jobb kezében, mint a villám	0
   Forgolódott csatabárdja:	0
   Nincs halandó, földi gyarló	0
   Féreg, aki azt bevárja.	0
   Mert nem volt az földi ember,	0
   Egy azokból, kik most élnek:	0
   Feje fölött szűz alakja	0
   Látszott ékes nőszemélynek;	0
   Koronája napsugárból,	0
   Oly tündöklő, oly világos! -"	0
   Monda a nép: az Szent-László,	0
   És a Szűz, a Boldogságos.	0
   S az öreg tatár beszédét,	0
   Noha kétség nincs felőle;	0
   Bizonyítá a templomnak	0
   Egy nem szavajátszó őre:	0
   Hogy három nap a sirboltban	0
   Lászlót hiába kereste;	0
   Negyednapra átizzadva	0
   Találtatott boldog teste.	0
   (1853 szept. 19)	0
IDUNA EMLÉKE	0
    I. SÍRJÁRA	0
   Egész teste fájdalom volt,	0
   Egész lelke szeretet:	0
   Az súlyától földbe hajolt,	0
   Ez a mennybe sietett.	0
   Fényes lelkének a mennyben	0
   Jobb is, mint e földi szennyben;	0
   Ott van igazi hazája,	0
   Kedveseit oda várja.	0
    II. VERS-KÖTETE ELÉ	0
   Mint álló csillagot	0
   Nem láttuk az égen,	0
   Fényesen ragyogott,	0
   Oh! de már estében.	0
CSENDES DALOK	0
                                      I	0
   Ej! haj! ne szomorkodj	0
   Szivbeli jó barátom;	0
   Ej! haj! minden ember	0
   Holtig él a világon.	0
   Tegnap is volt, márma is van.	0
   Holnap is lesz, úgy ahogy:	0
   Ej! haj! feleségem,	0
   Majd elélünk valahogy.	0
   Azért, hogy elapad	0
   Már a víz is előlünk,	0
   Azért a bubánat	0
   Messze járjon mitőlünk.	0
   Nyomoruság, szomoruság;	0
   Elég ebből egyik is;	0
   Ej! haj! feleségem,	0
   Szenvedtünk mi eddig is.	0
   Ej! haj! sose búsulj	0
   Szivbeli jó barátom;	0
   Ej! haj! minden ember	0
   Szenved azt a világon.	0
   Lám a hold is változandó:	0
   Néha telik, néha fogy;	0
   Ej! haj! feleségem,	0
   Maid megélünk valahogy.	0
                                     II	0
   Igyunk biz azt egy-egy kicsit,	0
   Ne szégyeljük, ha jól esik;	0
   Hiszen egy-két ital bortul	0
   Ez a világ fel nem fordul.	0
   S ha felfordul: mit én bánom!	0
   Abba' sincsen semmi károm;	0
   Tán, kit a sors fejre buktat,	0
   Akkor ismét talpra juthat.	0
   Ha felfordul: Isten neki!	0
   Tán bizony még használ neki!	0
   Mélyen leszánt a jó gazda,	0
   Úgy esik alul a gazza. -	0
AZ EGRI LEÁNY	0
   Ballada	0
   I	0
   Kassa mellett, egy fölvárban,	0
   Tivornyázott a cseh rabló;	0
   Ordas újbor a pohárban:	0
   Hozzálátnak ketten-hárman.	0
   Szólt az egyik: ez fölséges!	0
   Szólt a másik: milyen édes!	0
   Boldog ország, áldott ország,	0
   Melynek földje ilyen bort ád!	0
   Szóla Telef, zord vezérök:	0
   "A keservét! hisz ez méreg!	0
   Semmi tűz a rossz csigerben:	0
   Lőre volna ez Egerben.	0
   Egri püspök nagy pincéje	0
   Drága borral teljes-teli:	0
   Szegény csehet nem szíveli,	0
   De a lengyelt vendégeli.	0
   Lóra tehát, indulóra!	0
   Fel, borinni, víg leventék:	0
   A pap, a csap adja mindég,	0
   Kevés neki annyi vendég."	0
   S mint a holló, mint a felhő,	0
   Mint az árnyék, mint a szellő,	0
   Oly sötéten, annyi zajjal,	0
   A zsiványhad messze nyargal.	0
   II	0
   Egri leány ablakára	0
   Rászállott egy kis madárka,	0
   Kocogtatja, veregeti,	0
   Esdekelve így szól neki:	0
   "Nyiss ablakot, szép leányzó!	0
   Hideg szél fú, esik a hó,	0
   Fázom itt a házereszbe':	0
   Nyisd ki hamar és eressz be."	0
   "Nem eresztlek, ki sem nyitom,	0
   Mert egyedül vagyok itthon;	0
   El is ült már a jó madár,	0
   Bagoly az, ki éjszaka jár."	0
   "Nem vagyok én csúnya bagoly,	0
   Inkább tőrbe esett fogoly,	0
   Szerelemnek hű madara:	0
   Szeretődnek édes szava."	0
   "No, ha az vagy, jer, hadd látlak:	0
   Szegény madár! bebocsátlak;	0
   Fázol ugy-e, reszketsz igen	0
   Odaki, a nagy hidegen.	0
   "No, ha az vagy, jőj be onnat:	0
   Kinyitom az ablakomat,	0
   Az ajtómat, ablakomat...	0
   Melengető két karomat!"	0
   III	0
   Rozgonyi püspök palotája nyitva,	0
   Négy sor ablakkal kivilágosítva:	0
   Magyar ott a lengyelt szívesen látja,	0
   Új ismerőse, régi jó barátja.	0
   "Éljen Ulászló! Hunyadink is éljen!"	0
   Rá zene zendül, ropog a dob mélyen,	0
   Rá zene zendűl, kehely összecsendűl;	0
   Magyar és lengyel deli táncra lendűl.	0
   "Hej, ti vitézek, koszorúsdi táncban	0
   Vér foly az utcán, foly a vér a házban!	0
   Ég a város!... tüze messze lángol,	0
   Négy szögeletjén ide is világol."	0
   - Hol az én kardom? - hol az én nyergem?	0
   - Paripámra ki tud igazitni engem? -	0
   Az enyém damasz volt - az enyém skárlát -	0
   Besenyő lovamnak sose láttam párját.	0
   "Hej! ma vitézek bottal az ebre!	0
   Másszor ülünk már puha szép nyeregre!	0
   Ki lovon, - ki gyalog, - ki, ha épen mászva...	0
   Mert a veszély már itt van, a házba'."	0
   Csörren az ablak, bezuhant az ajtó,	0
   Szép piros bortól iszamós a padló,	0
   Szép piros vértől sikamós a padló:	0
   Odabent a cseh, odabent a rabló!	0
   IV	0
   "Mi zuhog, hallod-e?" - "Szilaj szél zugása."	0
   "Mi dobog, hallod-e?" - "Kebled dobogása."	0
   "Jaj, ne menj ki Lászlóm, jaj, ne menj ki szentem:	0
   Valami hidegség úgy borzogat engem!"	0
   "Hogyne mennék, édes? majd itt ér a hajnal;	0
   Gerlice szivedet ne rémitse a zaj:	0
   Katonák az utcán, Lengyel László népe,	0
   Simon püspök bora nem fér a fejébe."	0
   Kimene a legény, bár ne tette volna!	0
   Szíve meleg vére kiömölt a hóra,	0
   Szétfröccsent az útra, a küszöb kövére:	0
   Egy csepp a leányzó fehér kebelére.	0
   És mint a sebes tűz, az az egy csöpp éget;	0
   Érez a lány szíve csoda melegséget:	0
   Szeretője keblét amely átalverte,	0
   A vasat, a vasat kézből kitekerte.	0
   S ki látta valaha, villámlani télben?	0
   Fegyver csillogását fekete éjfélben?	0
   Galambot marókkal víni, verekedni?	0
   Gyönge szűzi karról piros vért csepegni? -	0
   Sok pribék esett el egyenetlen harcon,	0
   De az egri lányból sem lett egri asszony:	0
   Messziről egy dárda hű szivét bejárta,	0
   Fehér köntösében odarogyott szépen	0
   Kedves halottjára.	0
   V	0
   Fut a rabló megrakottan,	0
   Nyomja vállát súlyos préda;	0
   S a bitang nép, a sok céda,	0
   Veszekedik a lopotton.	0
   De a magyar lóra pattan,	0
   Követi sok bátor lengyel:	0
   "Nos vitézek, hát e szennyel	0
   Mi legyünk-e az adósok?"	0
   Jó lovagok, hű csatlósok	0
   Hogy elérik a pribéket -	0
   No hiszen, cseh, jaj most néked!	0
   Mért születtél e világra!	0
   Nem akadnál most az ágra	0
   Gyalázatnak címeréül,	0
   Varju holló ételéül,	0
   Ország utja közelében. -	0
   Itt is, ott is, minden lépten	0
   Maradoz a védtelen cseh;	0
   Aki futhat, nagy szerencse:	0
   De kevés már aki futhat.	0
   Maga Telef sem lel útat	0
   Kassa mellé, a felvárba:	0
   Körülfogva, mélyre zárva	0
   Bünhödé meg az elmultat.	0
ÁGNES ASSZONY	0
   Ballada	0
   Ágnes asszony a patakban	0
   Fehér lepedőjét mossa;	0
   Fehér leplét, véres leplét	0
   A futó hab elkapdossa.	0
        Oh! irgalom atyja, ne hagyj el.	0
   Odagyűl az utcagyermek:	0
   Ágnes asszony, mit mos kelmed?	0
   "Csitt te, csitt te! csibém vére	0
   Keveré el a gyolcs leplet."	0
        Oh! irgalom atyja, ne hagyj el.	0
   Összefutnak a szomszédnők:	0
   Ágnes asszony, hol a férjed?	0
   "Csillagom, hisz ottbenn alszik!	0
   Ne menjünk be, mert fölébred."	0
        Oh! irgalom atyja, ne hagyj el.	0
   Jön a hajdu: Ágnes asszony,	0
   A tömlöcbe gyere mostan.	0
   "Jaj, galambom, hogy' mehetnék,	0
   Míg e foltot ki nem mostam!"	0
        Oh! irgalom atyja, ne hagyj el.	0
   Mély a börtön: egy sugár-szál	0
   Odaférni alig képes;	0
   Egy sugár a börtön napja,	0
   Éje pedig rémtül népes.	0
        Oh! irgalom atyja, ne hagyj el.	0
   Szegény Ágnes naphosszanta	0
   Néz e kis világgal szembe,	0
   Néz merően, - a sugárka	0
   Mind belefér egy fél szembe.	0
        Oh! irgalom atyja, ne hagyj el.	0
   Mert, alighogy félre fordul,	0
   Rémek tánca van körűle;	0
   Ha ez a kis fény nem volna,	0
   Úgy gondolja: megőrülne.	0
        Oh! irgalom atyja, ne hagyj el.	0
   Ím azonban, időtelve,	0
   Börtönének zárja nyílik:	0
   Ágnes a törvény előtt	0
   Megáll szépen, ahogy illik.	0
        Oh! irgalom atyja, ne hagyj el.	0
   Öltözetjét rendbe hozza,	0
   Kendőjére fordít gondot,	0
   Szöghaját is megsimítja	0
   Nehogy azt higgyék: megbomlott.	0
        Oh! irgalom atyja, ne hagyj el.	0
   Hogy belép, a zöld asztalnál	0
   Tisztes őszek ülnek sorra;	0
   Szánalommal néznek ő rá,	0
   Egy se mérges, vagy mogorva.	0
        Oh! irgalom atyja, ne hagyj el.	0
   "Fiam, Ágnes, mit miveltél?	0
   Szörnyü a bűn, terhes a vád;	0
   Ki a tettet végrehajtá	0
   Szeretőd ím maga vall rád."	0
        Oh! irgalom atyja, ne hagyj el.	0
   "Ő bitón fog veszni holnap,	0
   Ő, ki férjedet megölte;	0
   Holtig vizen és kenyéren	0
   Raboskodva bünhödöl te."	0
        Oh! irgalom atyja, ne hagyj el.	0
   Körültekint Ágnes asszony,	0
   Meggyőződni ép eszérül;	0
   Hallja a hangot, érti a szót,	0
   S míg azt érti: "meg nem őrül."	0
        Oh! irgalom atyja, ne hagyj el.	0
   De amit férjéről mondtak	0
   A szó oly visszásan tetszik;	0
   Az világos csak, hogy őt	0
   Haza többé nem eresztik.	0
        Oh! irgalom atyja, ne hagyj el.	0
   Nosza sírni, kezd zokogni,	0
   Sűrü záporkönnye folyván:	0
   Liliomról pergő harmat,	0
   Hulló vizgyöngy hattyu tollán.	0
        Oh! irgalom atyja, ne hagyj el.	0
   "Méltóságos nagy uraim!	0
   Nézzen Istent kegyelmetek:	0
   Sürgetős munkám van otthon,	0
   Fogva én itt nem űlhetek."	0
        Oh! irgalom atyja, ne hagyj el.	0
   "Mocsok esett lepedőmön,	0
   Ki kell a vérfoltot vennem!	0
   Jaj, ha e szenny ott maradna,	0
   Hová kéne akkor lennem!"	0
        Oh! irgalom atyja ne hagyj el.	0
   Összenéz a bölcs törvényszék	0
   Hallatára ily panasznak.	0
   Csendesség van. Hallgat a száj,	0
   Csupán a szemek szavaznak.	0
        Oh! irgalom atyja, ne hagyj el.	0
   "Eredj haza, szegény asszony!	0
   Mosd fehérre mocskos lepled;	0
   Eredj haza, Isten adjon	0
   Erőt ahhoz és kegyelmet."	0
        Oh! irgalom atyja, ne hagyj el.	0
   S Ágnes asszony a patakban	0
   Lepedőjét újra mossa;	0
   Fehér leplét, tiszta leplét	0
   A futó hab elkapdossa.	0
        Oh! irgalom atyja, ne hagyj el	0
   Mert hiában tiszta a gyolcs,	0
   Benne többé semmi vérjel:	0
   Ágnes azt még egyre látja	0
   S épen úgy, mint akkor éjjel.	0
        Oh! irgalom atyja, ne hagyj el.	0
   Virradattól késő estig	0
   Áll a vízben, széke mellett:	0
   Hab zilálja rezgő árnyát,	0
   Haja fürtét kósza szellet.	0
        Oh! irgalom atyja, ne hagyj el.	0
   Holdvilágos éjjelenkint,	0
   Mikor a víz fodra csillog,	0
   Maradozó csattanással,	0
   Fehér sulyka messze villog.	0
        Oh! irgalom atyja, ne hagyj el.	0
   És ez így megy évrül-évre;	0
   Télen-nyáron, szünet nélkül;	0
   Harmat-arca hő napon ég,	0
   Gyönge térde fagyban kékül.	0
        Oh! irgalom atyja, ne hagyj el.	0
   Őszbe fordul a zilált haj,	0
   Már nem holló, nem is ében;	0
   Torz-alakú ránc verődik	0
   Szanaszét a síma képen.	0
        Oh! irgalom atyja, ne hagyj el.	0
   S Ágnes asszony a patakban	0
   Régi rongyát mossa, mossa -	0
   Fehér leple foszlányait	0
   A szilaj hab elkapdossa.	0
        Oh! irgalom atyja, ne hagyj el.	0
MÁTYÁS ANYJA	0
   Szilágyi	0
   Örzsébet	0
   Levelét megirta;	0
   Szerelmes	0
   Könnyével	0
   Azt is telesirta.	0
   Fiának	0
   A levél,	0
   Prága városába,	0
   Örömhírt	0
   Viszen a	0
   Szomorú fogságba:	0
   "Gyermekem!	0
   Ne mozdulj	0
   Prága városából:	0
   Kiveszlek,	0
   Kiváltlak	0
   A nehéz rabságból.	0
   Arannyal,	0
   Ezüsttel	0
   Megfizetek érted;	0
   Szívemen	0
   Hordom én	0
   A te hazatérted.	0
   Ne mozdulj,	0
   Ne indulj,	0
   Én egyetlen árvám!	0
   Ki lesz az	0
   Én fiam	0
   Ha megejt az ármány?	0
   Adassék	0
   A levél	0
   Hunyadi Mátyásnak,	0
   Tulajdon	0
   Kezébe,	0
   Senkinek se másnak."	0
   Fekete	0
   Viaszból	0
   Nyom reá pecsétet;	0
   Könyöklőn	0
   Várnak az	0
   Udvari cselédek.	0
   "Ki viszi	0
   Hamarabb	0
   Levelem Prágába?	0
   Száz arany,	0
   Meg a ló,	0
   Teste fáradsága."	0
   "Viszem én,	0
   Viszem én,	0
   Hét nap elegendő."	0
   "Szerelmes	0
   Szivemnek	0
   Hét egész esztendő!"	0
   "Viszem én,	0
   Hozom én	0
   Válaszát három nap."	0
   "Szerelmes	0
   Szivemnek	0
   Három egész hónap.	0
   Istenem,	0
   Istenem,	0
   Mért nem adál szárnyat,	0
   Hogy utól-	0
   Érhetném	0
   Az anyai vágyat." -	0
   S ahol jön,	0
   Ahol jön	0
   Egy fekete holló;	0
   Hunyadi	0
   Paizsán	0
   Ül ahhoz hasonló.	0
   Lecsapott,	0
   Lecsapott	0
   Fekete szélvészből,	0
   Kikapá	0
   Levelét	0
   Az anyai kézből.	0
   "Hamar a	0
   Madarat!...	0
   El kell venni tőle!"	0
   Szalad a	0
   Sokaság	0
   Nyomba, hogy lelője.	0
   Madarat	0
   Nem egyet,	0
   Százat is meglőnek:	0
   Híre sincs,	0
   Nyoma sincs	0
   A levélvivőnek.	0
   Napestig	0
   Az erdőn	0
   Űzeti hiába:	0
   Éjfelen	0
   Kocognak	0
   Özvegy ablakába.	0
   "Ki kopog?	0
   Mi kopog?	0
   Egy fekete holló!	0
   Nála még	0
   A levél	0
   Vagy ahhoz hasonló.	0
   Piros a	0
   Pecsétje	0
   Finom a hajtása:	0
   Oh áldott,	0
   Oh áldott	0
   A keze-irása!"	0
A FÜLEMILE	0
   Hajdanában, amikor még	0
   Így beszélt a magyar ember:	0
   Ha per, úgymond, hadd legyen per!	0
   (Ami nem volt épen oly rég) -	0
   Valahol a Tiszaháton	0
   Élt egy gazda: Pál barátom,	0
   S Péter, annak tőszomszédja;	0
   Rólok szól e rövid példa.	0
      Péter és Pál (tudjuk) nyárban	0
   Összeférnek a naptárban,	0
   Könnyü nekik ott szerényen	0
   Megárulni egy gyékényen;	0
   Hanem a mi Péter-Pálunk	0
   Háza körűl mást találunk:	0
   Zenebonát, örök patvart,	0
   Majd felfordítják az udvart;	0
   Rossz szomszédság: török átok,	0
   S ők nem igen jó barátok.	0
      Ha a Pál kéménye füstöl,	0
   Péter attól mindjár' tüszköl;	0
   Ellenben a Péter tyukja	0
   Ha kapargál	0
   A szegény Pál	0
   Háza falát majd kirugja;	0
   Ebből aztán lesz hadd-el-hadd,	0
   Mely a kert alá is elhat!	0
   Ez sem enged, az se hagyja,	0
   S a két ház kicsínye, nagyja	0
   Összehorgolnak keményen,	0
   Mint kutyájok a sövényen	0
   Innen és túl összeugat	0
   S eszi mérgében a lyukat.	0
      De, hogy a dologra térjek,	0
   Emberemlékezet óta	0
   Állott egy magas diófa,	0
   Díszeűl a Pál kertjének.	0
   A szomszédba nyult egy ága,	0
   Melyet Péter, minthogy róla	0
   A dió is odahulla,	0
   Bölcsen eltűrt, le nem vága.	0
   Történt pedig egy vasárnap,	0
   Hogy a fentírt fülemile	0
   Ép' a közös galyra üle,	0
   Azt szemelvén ki oltárnak,	0
   Honnan Istent jókor reggel	0
   Magasztalja szép énekkel:	0
   Megköszönve a napot,	0
   Melyre, im, felvirradott.	0
   A sugárt és harmatot,	0
   A szellőt és illatot;	0
   A fát, melynek lombja zöld,	0
   A fészket, hol párja költ,	0
   Az örömet, mely teli	0
   Szivecskéjét elteli;	0
   Szóval, ami benne él	0
   S mit körében lát, szemlél,	0
   Azt a pompát, fényt és szint,	0
   Mely dicsőség	0
   - Semmi kétség -	0
   Ő érte	0
   Jött létre	0
   Csupán ő érette mind!	0
   Elannyira, hogy Pál gazda,	0
   Ki gyönyörrel ott hallgatta,	0
   Így kiáltott örömében:	0
   "Istenem, uram	0
   Beh szépen	0
   Fütyöl ez az én madaram!"	0
   "Kendé bizony az árnyéka!	0
   Mert olyat mondok, hogy még a..."	0
   Hangzik átal a sövényen	0
   Egy goromba szó keményen.	0
   "Hát kié - pattogja Pál -	0
   Mikor az én fámra száll?"	0
   "De az én portámon zengett:	0
   Hogy illetné a fütty kendet!"	0
   Pál nem hagyja: őtet uccse!	0
   Péter ordít: ő meg úgyse!	0
   Többrül többre, szórul szóra,	0
   Majd szitokra, majd karóra,	0
   Majd mogorván	0
   Átugorván	0
   Ölre mennek, hajba kapnak;	0
   Örömére a szent napnak	0
   Egymást ugyan vérbe-fagyba, -	0
   Hanem a just mégsem hagyva.	0
      Pál azonban bosszut forral,	0
   És ahogy van, véres orral	0
   Megy panaszra, bírót búsit,	0
   S melyet a vérszenny tanúsit	0
   A bántalmat előadja.	0
   Jogát, úgymond, ő nem hagyja.	0
   Inkább fölmegy a királyig	0
   Térden csúszva: de a füttyöt,	0
   Mely az ős diófárul jött,	0
   Nem engedi, nem! halálig.	0
   Nyomatékul egy tallért dob	0
   Az igazság mérlegébe,	0
   Mit a bíró csúsztat a jobb	0
   Oldalon levő zsebébe.	0
      Pétert sem hagyá pihenni	0
   A nagy ártatlan igazság:	0
   Nem rest a biróhoz menni	0
   Hogy panaszát meghallgassák.	0
   Így s úgy történt, - elbeszéli,	0
   Övé a fütty, ő azt véli:	0
   Nincs vármegye,	0
   Ki elvegye,	0
   Nincsen törvény, nem lehet per.	0
   Hisz azt látja Isten, ember! -	0
   De, hogy a beszédet össze	0
   Annál jobb rendben illessze,	0
   Az ütlegből sokat elvesz	0
   És a joghoz egy tallért tesz,	0
   Mely is a birói zsebben	0
   Bal felől, a szív iránt,	0
   Meghuzódik a legszebben.	0
      Felderüle a kivánt	0
   Nap, mely a vitát eldöntse,	0
   Hogy a fülemile-pörben	0
   Kinek szolgál a szerencse.	0
   Ámde a birót most cserben	0
   Hagyja minden tudománya,	0
   És ámbátor	0
   Két prókátor	0
   Minden könyvét összehányja,	0
   S minden írást széjjeltúr is:	0
   Ilyen ügyről,	0
   Madárfüttyről,	0
   Mit sem tud a corpus juris;	0
   Mignem a biró, haraggal	0
   Ráütvén a két zsebére	0
   S rámutatván a két félre,	0
   Törvényt monda e szavakkal	0
   A szegény fülemilére:	0
   Hallja kendtek!	0
   Se ide nem, se oda nem	0
   Fütyöl a madárka, hanem	0
   (Jobb felől üt) nekem fütyöl,	0
   (Bal felől üt) s nekem fütyöl:	0
   Elmehetnek.	0
   Milyen szép dolog, hogy már ma	0
   Nem történik ilyes lárma,	0
   Össze a szomszéd se zördül,	0
   A rokonság	0
   Csupa jóság,	0
   Magyar ember fél a pörtül...	0
   Nincsen osztály, nincs egyesség	0
   Hogy szépszóval meg ne essék,	0
   A testvérek	0
   Összeférnek,	0
   Felebarát	0
   Mind jó barát:	0
   Semmiségért megpörölni,	0
   Vagy megenni, vagy megölni	0
   Egymást korántsem akarja:	0
   De hol is akadna ügyvéd	0
   Ki a fülemile füttyét	0
   Mai napság felvállalja!?	0
REG ÉS EST	0
   Szeretem a reggelt,	0
   Mikor a jegenyék sudarára	0
   Legelébb esik a	0
   Születő nap arany sugára	0
   S kiderűl a vidék,	0
   Szine, illata, hangja föléled:	0
   Tova még, tova még!	0
   Enyim a nap, enyém az élet...	0
   Ah, az est!	0
   Bágyad akkor elme, test;	0
   Hazaszáll a megtört lélek;	0
   Nő a lombárny... félek, félek.	0
   Mit hozál ma, vándor szellem,	0
   Hogy holnapra fölemeljen?...	0
   Boldog, ha visszanéz a mára	0
   Öntudatod nyájas sugára! -	0
A BAJUSZ	0
   Volt egy falu - nem tudom, hol,	0
   Abba' lakott - mondjam-é, ki?	0
   Se bajusza,	0
   Se szakálla,	0
   Egy szőrszála	0
   Sem volt néki;	0
   Annálfogva helységében	0
   Nem is hítták egyéb néven:	0
   Kopasz-szájú Szűcs György bátya;	0
   E volt az ő titulája.	0
   No mert (közbe legyen mondva)	0
   Azt az egyet meg kell adni,	0
   Hogy a Szűcs György falujában	0
   Könnyű volt eligazodni:	0
   Mivel ottan minden ember	0
   Névhez jutott olcsó szerrel	0
   Azon felűl, mit az apja	0
   Adott neki, meg a papja.	0
   Nem tudom, ha más vidéken	0
   Megvan-é e szép szokás,	0
   Nem tudom; de nagy kár lenne,	0
   Ha divatból úgy kimenne,	0
   Mint például - hogy többet ne	0
   Mondjak... a káromkodás!	0
   Egyébiránt Szűcs György gazda	0
   Semmit is el nem mulaszta,	0
   Hogy bajuszát megnövelje,	0
   Meglévén... a puszta helye. -	0
   Kente, fente ő azt írral,	0
   Kígyóhájjal, medvezsírral,	0
   Ebkaporral, kutyatéjjel;	0
   Meg is nőtt az minden éjjel	0
   - Tudniillik: álmában;	0
   S ha fölébredt, mennyi kéjjel	0
   Tapogatta... hiában!	0
      Ami pedig Szűcs György gazdát	0
   Máskülönben illeti:	0
   Nem bolond ember volt ám ő:	0
   Ládájába' pénz, egy bögre,	0
   Azonkívül juha, ökre	0
   És - szamara volt neki.	0
   Sőt az is szent, hogy már régen	0
   Ott ülne a birószéken,	0
   Hasa, hája, kéknadrága...	0
   Minden kész e méltóságra:	0
   De mit ér, ha nincs bajusz!	0
   Ily anyám-asszonyos képpel	0
   Sosem választá a nép el;	0
   Szavazott rá tíz, vagy húsz.	0
      Oh ti, kiket a természet	0
   Bajusz-áldással tetézett,	0
   Ti nem is gondolhatjátok,	0
   A csupasz száj mily nagy átok!	0
   Ti, midőn a szúrós serte	0
   Sima állotok kiverte,	0
   Minden szentet sorra szedtek	0
   S a beretvától sziszegtek!	0
   Ti, ha egyszer, hébe-korba'	0
   Beleér levesbe, borba	0
   Szegény ártatlan bajusz; vagy	0
   Télen át rá jégcsap, zúz fagy:	0
   Már az olyan nagy sor nektek!	0
   Már ollót mit emlegettek,	0
   Nem tudván, e szőr mily drága,	0
   Becsesebb a drága gyöngynél:	0
   E hiányzott csak Szűcs Györgynél,	0
   S lám! hiányzott boldogsága.	0
   Mily irígyen nézte másnak,	0
   A legutolsó kapásnak,	0
   Hogy mohos a szája-széle:	0
   Bezzeg, cserélt volna véle!	0
   De mi haszna! mindhiába!	0
   Nincs orvosság patikába,	0
   Széles mezőn, drága kertben,	0
   Vagy más helyen,	0
   Ami neki szőrt neveljen!	0
   S már a bajszot úgy gyülölte,	0
   Hogy legott a méreg ölte,	0
   Látva, hogy nő más embernek,	0
   Vagy korommal fest a gyermek	0
   Sőt csupán ezér' a macskát	0
   Sem tűrhette udvarában, -	0
   S bajuszt kapván áldott nője,	0
   Elkergette, vén korában.	0
      Történt, hogy oláhcigányok,	0
   (Tudvalevő nagy zsiványok)	0
   Kóborlának a vidéken,	0
   S megszálltak a faluvégen.	0
   Nosza mindjár' sátort ütnek,	0
   Tüzet rakva, főznek, sütnek	0
   Abból, amit valahonnan	0
   Más faluból idehoztak,	0
   Minthogy onnan	0
   Éhen-szomjan	0
   Búcsu nélkül eltávoztak.	0
   Meghíják a rokonságot,	0
   A helybeli cigányságot,	0
   És ezeket tőrül hegyre	0
   Kivallatják mindenképpen:	0
   Mi van? hogy' van a helységben?	0
   S a hallottat szedik begyre.	0
   Épen mint a jó vezér,	0
   Ha az ellenséghez ér,	0
   Minden bokrot és fatörzsöt,	0
   Minden zegzugat kikémel;	0
   Lassan mozdul seregével,	0
   Küld vigyázót, előörsöt,	0
   Puhatolja, merre gyengébb,	0
   Hol erősebb az ellenség;	0
   Nem siet, de csupa szemfül,	0
   S mikor aztán ütközetre	0
   Megy a dolog: gyors a tettre,	0
   Veri a vasat, míg meg nem hűl.	0
   Nemkülönben a bölcs vajda	0
   Haditervet kohol mindjárt:	0
   Nincsen egy ház, nincs egy pajta,	0
   Hogy ne tudná csinyja-binját:	0
   Hol lakik dús özvegy asszony,	0
   Kit jó móddal megkopasszon?	0
   Melyik háznál van eladó	0
   Sári, Panni, Zsuzsi, Kató,	0
   Ki legény után bolondul?	0
   Mert az a jövendölést	0
   Megfizeti ám bolondul!	0
   Kinek esett holmi kára	0
   S van szüksége prófétára,	0
   Hogy nyomába ne jöhessen,	0
   Sőt, ami több, ráfizessen?	0
   Ki szeretne gazdagodni,	0
   Könnyű módon pénzhez jutni:	0
   Ásni onnan, hova nem tett,	0
   Vagy, ha tett is,	0
   A letett kincs	0
   Időközben elszelentett?	0
   Mindez a vén vajda gondja,	0
   Ki nem adná egy vak lóért,	0
   Hogy a magyar kész bolondja.	0
      Nem kerülte ki figyelmét	0
   Szűcs György uram nyavalyája,	0
   Gondolván, hogy ő kigyelmét	0
   Egy kissé megberetválja.	0
   Nem kell ahhoz néki szappan,	0
   Anélkül is mester abban:	0
   Szőrmentibe, vagy visszára	0
   Beretválni nincsen párja.	0
   Kivált most, hogy az idő	0
   S alkalom oly kedvező;	0
   Ripeg-ropog	0
   A sarló-fog,	0
   Munkától ég a mező;	0
   Nincsen otthon	0
   Csak az asszony,	0
   Hogy megfőzzön,	0
   Vagy dagasszon;	0
   Vagy ha néhol egy beteg	0
   Szalmaágyon fentereg;	0
   Vagy a seprű, házőrzőnek	0
   Felállítva küszöbre;	0
   De ha Isten meg nem őrzi,	0
   Ott lehet az örökre.	0
   Egyedül van Szűcs György gazda,	0
   Egy lélek sincs udvarában:	0
   Hát im! a furfangos vajda	0
   Beköszön a pitvarában.	0
   "Ejnye gazduram, a kőbe!	0
   Mi dolog az, hogy kigyelmed	0
   Bajuszát levágja tőbe?	0
   Magyar ember-é kigyelmed?"	0
   Milyen szemmel nézett rája	0
   Szűcs György gazda, képzelhetni:	0
   A vasvillát sem lehetne	0
   Mérgesebben odavetni;	0
   De a cigány győzte szóval,	0
   Hízelgővel, úsztatóval:	0
   Míg György el nem panaszolta,	0
   Hogy' áll a dolog mivolta.	0
      "Szent Pilátus! minő szégyen!	0
   Hát miér' nem mondta régen	0
   Sohasem volt? nem is termett?	0
   Hát miért nem mondta kelmed?	0
   Nagy bajusza volna régen:	0
   Hisz ez az én mesterségem!"	0
      Megörűle György a szónak,	0
   Hogy bajusza lesz maholnap,	0
   S mintha nőne a szép sörte,	0
   Már a helyét is pödörte.	0
   Sonka, sódar,	0
   Füstös oldal,	0
   Liszt, szalonna,	0
   Főzelék,	0
   Van elég;	0
   Ráadásul jó ozsonna,	0
   S valamit a vajda kére,	0
   Megalkudva, megigérve.	0
   Nosza tüzet rak legottan,	0
   Lobog a láng, bőg a katlan,	0
   Száll a szikra, fojt a füst,	0
   Fő a fürdő; forr az üst,	0
   Benne mindenféle gyimgyom,	0
   Holmi gizgaz, holmi ringy-rongy	0
   Ami úton, útfelen	0
   Elhányódik, vagy terem.	0
   E bűbájos fürdőlében	0
   Nő meg a György bajsza szépen;	0
   S ha hibáznék egy kicsi:	0
   A babona ráviszi.	0
      Kész immár a bornyomó kád:	0
   Szűcs György jó remény fejébe,	0
   Nyakig ül a szennyes lébe,	0
   Istennek ajánlva dolgát.	0
   A cigány sereg azonban	0
   Beszivárog alattomban;	0
   Jön elébb egy, aztán kettő,	0
   Mintha csak úgy történetből:	0
   Szerencsére a vajdának	0
   Épen jó, hogy bebotlának!	0
   Egy tüzet rak, más vizet mer,	0
   Másik fát hoz... kell az ember;	0
   Úgy szaladnak! úgy segítnek!	0
   Dolgot ád a vajda mindnek.	0
      Hogy pedig a hasznos pára	0
   Szűcs uram fejét megjárja:	0
   Elővesznek egy nagy ponyvát	0
   És a fürdőkádra vonják;	0
   S a kád mellett körbe-körbe	0
   Tánc kezdődik, fürge, pörge;	0
   Kalapácstól dong a donga;	0
   "Tiktak, tiktak" foly a munka,	0
   S egy büvös dal	0
   Ümmög halkal:	0
      "Bajusza lesz Szűcs Györgynek,	0
      Igen biz a, szegénynek."	0
   S míg a ponyvát sietősen	0
   Jó erősen	0
   Apró szeggel odaszegzi,	0
   A cigányhad ujra kezdi:	0
      "Bajusza van Szűcs Györgynek,	0
      Ne irígyeld szegénynek!"	0
      Ezalatt a pénzes bögre	0
   Búcsujárni ment örökre,	0
   Követé a füstös oldal,	0
   A szalonna, meg a sódar,	0
   Az ágynémü, fehérnémü,	0
   A vasféle, meg a rézmű.	0
   Szóval, ami könnyen mozdult,	0
   Lába kelvén, mind elpusztult,	0
   Mert a gazda - "tiktak, tiktak" -	0
   Nem hallá, hogy zárat nyitnak.	0
   Meddig űle György a kádban	0
   Lepedővel leszögezve,	0
   Nincs megírva krónikámban.	0
   Csak annyi van följegyezve,	0
   Hogy mihelyt abból kilépe,	0
   Tükröt vévén a kezébe,	0
   Hogy bajuszát felsodorja:	0
   Nem tehette, mert nincsen mit!	0
   Mert bajusza nem nőtt semmit,	0
   De igen a füle s orra!	0
EGY KIS HYPOCHONDRIA	0
   Meddő napok! üres lapok!	0
   Kezdet elég: de semmi vég.	0
   Lesz-e idő valaha még,	0
   Melyben erőt s kedvet kapok?	0
   Mi az erő? Önbizalom!	0
   Kedvet s hevet a munka ád:	0
   Folyó víznek nincs semmi gát,	0
   Halál tesped álló tavon.	0
   Nézd a napot: bár alkonyul,	0
   Képén vidor az estbibor...	0
   Ha! infámis rossz kerti bor!	0
   Az ember még kijózanul!	0
A KINCSKERESŐK	0
   Elbeszélés	0
   Ki nem szeretne pénzt sokat,	0
   Öreg tallért, huszasokat?	0
   Ki mondaná, hogy már elég,	0
   Ha úgy elébe öntenék?	0
   Neked, Pál, van: s többet kivánsz,	0
   Kerek számból csorbát csinálsz;	0
   Neked Péter nincs: de ha volna!...	0
   Mint makkal az	0
   Éhes malac	0
   Szeretsz legalább álmodni róla.	0
   De az álom csalárd büvész,	0
   Vele ugyan nem sokra méssz:	0
   Némelykor ad pénzt, eleget,	0
   S találsz utóbb patkószeget,	0
   Vagy markodból - -	0
   (1854 körül)	0
A KINCSTALÁLÓK	0
   Hol volt, hol nem? három ember,	0
   Éhes, rongyos, mind a három,	0
   Munka-tenni egyik sem szer,	0
   De henyélni, télen, nyáron.	0
   Vagy, dologra ha kimentek,	0
   Ez azért lőn, hogy pihentek	0
   A nagy lusta heveréstől,	0
   Borivástól, dőzsöléstől;	0
   Uj erőt és új költséget	0
   Gyüjtve, új tivornya végett.	0
   S minthogy ebnek eb a társa,	0
   Megtalálja zsák a foltját:	0
   Ők is, rálelvén egymásra,	0
   Megszerették egymás módját.	0
   A barátság, mint a burján,	0
   Az ebszőlő, a bojtorján,	0
   Szivökben eggyé fonódott,	0
   Semmi vészben el nem oldott;	0
   Kivévén,...	0
   (1854 körül)	0
SÍRVERS BARANOVSZKY MIKLÓS HAMVAIRA	0
   Bús Tisza partjaitól, vándor, ha kit erre hoz útad	0
   Íme! hazád nyelvén szól veled e ravatal.	0
   Itt Baranovszky, honod fia, ment el örök nyugalomba.	0
   Messzefutó pályán itt pihenésre talált.	0
   És Buda bölcsőjét, - vagyonát nyujtá idegen föld,	0
   Szorgalom, áldással fogva baráti kezet.	0
   Majd a munka után megjött a kényelem, ízlés:	0
   Művészet, tudomány honn vala termeiben.	0
   Sírja fölé koszorút, melly el nem hervad, örökzöld	0
   Hála virágaiból hű rokonok keze font:	0
   Futva-fut a csermely, szaporán növekedni folyóvá;	0
   S míg tova és tova száll: bérchona messze marad,	0
   Végre közös tengerbe vegyűl. Azt gondolod, elvész?	0
   Zápor alakban jő: s felbuzog a honi bérc.	0
   (1854. dec. 25)	0
AZ IHLET PERCE	0
   Mint a szerelmes boldog álminál	0
   Tündér-alakká lesz bálványa képe:	0
   Úgy lebben olykor a müvész elébe	0
   Teljes tökélyben a szűz ideál.	0
   De oh, ha vére csillapodni száll,	0
   A gráciák övét elejti szépe:	0
   Más hölgy tolong az istennő helyébe.	0
   Asszony, minéműt köznap is talál.	0
   Reszkess az égit így elveszteni!	0
   Ha ő jelen, ha őt mosolygni látod:	0
   Akkor, akkor ne múlassz költeni! -	0
   Egyszerre, mint árny, tűn el az imádott,	0
   És mint a rózsafelhő, nem sajátod; -	0
   Perc a tiéd, egy perc, az isteni!	0
   (1855 jan.)	0
HATVANI	0
   Népmonda után	0
   Kitelt az év, a perc lejára,	0
   Hogy Debrecen hires tanára,	0
   Mint vérrel esküvé egy rossz nap,	0
   Átadja székét - a Gonosznak.	0
   Az ifjuság tömöttebb rendben	0
   Gyűl össze a hallóteremben,	0
   Meghatva titkos borzalomtul,	0
   Midőn az éji óra kondul.	0
   Nincs semmi nesz. Hallgatva várnak.	0
   Jöttére a tudós tanárnak,	0
   Ki a fekete könyvben olvas,	0
   S korán arannyá válik a vas.	0
   Mi sors vár rád a csillagokban,	0
   A csíziónál tudja jobban,	0
   Bölcsek kövét régóta birja,	0
   Nap- s holdfogyatkozást megirja.	0
   Télen, szobában, érlel dinnyét	0
   Csiklándni a vendégek ínyét,	0
   S az asztallábból, mint varázslás,	0
   Csapon dől a tokaji máslás.	0
   A szobapadlón vizet áraszt,	0
   Hogy nem lelsz egy tenyérnyi szárazt,	0
   Sikolt, ugrál a női vendég:	0
   De a víz egyre árad mindég.	0
   Mert ezt kétségtelen forrásból	0
   (Ki más után, ki hallomásból)	0
   Az ifjuság vallotta szentnek:	0
   Vénebb diákok nem füllentnek.	0
   Most e percet borzadva várja	0
   Midőn belép híres tanárja,	0
   Nincs semmi zúgás, - légy ha rebben	0
   Meghallik a népes teremben.	0
   Sötét az éj. Künn vad vihar dul,	0
   A szélkakas meg-megcsikordul;	0
   Benn ösztövér gyertyák lobognak	0
   Elősejtelmén nagy dolognak.	0
   Az asztalon pedig halommal	0
   Egy gólyalábu cirkalommal	0
   Sötét, kormos edények állnak:	0
   Eszközi bűvös mágyiának.	0
   Ott serpenyő, ott szerteszéjjel	0
   Kisebb-nagyobb szelence, tégely,	0
   Üvegcső, lombik és retorta...	0
   Tán a - majd megmondám ki hordta!	0
   Mellettök egy magasabb állvány,	0
   Fából csinált rezes nagy bálvány,	0
   Üvegtányérral, mint malomkő:	0
   S ha hozzáérsz megüt a mennykő.	0
   De ím az ajtó, tudniillik	0
   A műterem ajtója, nyílik	0
   S jő a tanár, miként szokása...	0
   Nem a tanár! csak képe-mása.	0
   A suhogó fekete öltöny	0
   Halkal seper végig a földön,	0
   És kezdi, mint dologhoz értő,	0
   Beszédjét a ravasz kisértő.	0
   De, mint ama bölcs csízióban,	0
   Homály uralkodik a szóban:	0
   Mi a planéták befolyása?	0
   Mit jósol a tenyér vonása?	0
   Kik e s ama jegyben születnek,	0
   Sírnak-e többször, vagy nevetnek?	0
   A telihold, a görbe ujság	0
   Szeszélyiből mi a tanulság?	0
   Ha tigris a medvét lebirja,	0
   (Mikép Albertus Magnus irja,	0
   Vagyis ha két érc egybeolvad)	0
   Hogy áll elő más oktalan vad?	0
   Mind e csodát kifejti bőven	0
   S mutatja tűzön, serpenyőben;	0
   Sok görbe szám s ABRACADÁBRA	0
   Firkáitól hemzseg a tábla.	0
   De, amint egy gonosz planétát	0
   Rajzolna, elejti a krétát:	0
   Egy kis deák (röstebb a nagyja)	0
   Utána szökken és feladja.	0
   Hanem... egek!... az ifju sápad,	0
   Meglátva egy pár csodalábat;	0
   "Lóláb!" suttogja félelemben,	0
   "Lóláb!" fut végig a teremben.	0
   S egyszerre, mint vihar zugása,	0
   Dördül az ének harsogása,	0
   Merész hangon, őszinte hitben:	0
   "Erős várunk nekünk az Isten!"	0
   És mind magasbra szárnyal a szó,	0
   Üvölt a discant, búg a basso,	0
   Mikéntha Luther lelke szólna:	0
   "Ha e világ mind ördög volna!"	0
   Egy pillanat... kénkőszag érzik,	0
   Hová lett a kisértő? nézik:	0
   Hült helye a tanári széken,	0
   Maga?... tán már pokolfenéken.	0
   De a tanár jő, a valódi,	0
   (Többé vele nem bir Asmódi)	0
   S mi a természet zára, nyitja?	0
   Isten-dicsőségül tanitja. -	0
   (1855 ápr.)	0
A TETÉTLENI HALMON	0
   Még áll a domb s én állok a felett,	0
   Játszik velem bűbájos képzelet.	0
   Csekély a domb, alig emelkedő,	0
   Ormán csak fű, nem a bérc fenyve nő.	0
   Csak, mintha pajzán szélfiak szeszélye	0
   Egykor magát mulatta volna véle,	0
   Midőn a porba' játszván, mint szokott,	0
   Fövényből a pusztán csibét rakott.	0
   Vagy mintha ember hányta volna nemrég...	0
   Ki gondolná, hogy százados nagy emlék!	0
   Hogy épen e halmon verette sátrát	0
   Honunk szerzője, diadalmas Árpád!	0
   Innen tekinte szét uralkodó	0
   Szemekkel a vitéz honalkotó.	0
   Le a Tiszáig, melyen túl ama	0
   Berek sötétül, a táj karama,	0
   S le Alpárnak, hol a kevély Zalán	0
   Földönfutóvá lesz... holnap talán!	0
   Ma még a zászló mind nyelére függ,	0
   Ma még a harclovat békózza nyűg;	0
   Békén legelnek a halom körül,	0
   Ropogva, mint láng, mely avarba dül.	0
   Egy ménes ez, egész a látkörig,	0
   Hol a nap fénye játszva megtörik.	0
   Csúcsos süveggel a tengernyi sátrak	0
   Elszórva mindenütt, - s a dali bátrak,	0
   Mint a köpűből méh, ha rajt ereszt,	0
   Körüldongják a szellős ereszt.	0
   Itt ősi dal zeng bujdosó Csabárul,	0
   Bús vígalomban a szív öble fájul;	0
   Ott kancatejnél, mely borrá megerjed,	0
   Harsány mulatság nyers lármája gerjed,	0
   Mig ösztörűfán egy-egy vizsga kém	0
   Függ, mint árboc fölött hajóslegény,	0
   Vagy egy vezér, a hadnak pásztora,	0
   Vágtat s nyomán fölkél a föld pora.	0
   Megszólal egy kürt napnyugat felé,	0
   Csatára hívó - ez a Lehelé...!	0
   Nem, nem, - csak a szomszéd Abony vagy Törtel	0
   Kanásza múlatá magát a kürttel.	0
   Gulyát növel a tábor helye s ők	0
   Alusznak régen, a honkeresők.	0
   De te virulj lábuk nyomán, Tetétlen!	0
   Bársony füvet, sarjút tenyéssz a réten.	0
   Hogy a kaszás ha egymást sarkalá,	0
   Kövér rend dőljön a csapás alá.	0
   Terhes kalászok habzó aranya	0
   Borítsa földed, - s a csinos tanya,	0
   Mely ott fehérlik zöld fasor megett,	0
   Hordjon magán jólléti bélyeget;	0
   Körözze mindég színe-telt majorság,	0
   Hogy lássa hasznát Isten, ember, ország, -	0
   És álljon a domb, a multak jele,	0
   Kímélve bánjon a vész is vele.	0
   (1855 ápr.)	0
KAPISZTRÁN	0
   A Hunyadi-balladakörből	0
   Fut Mohammed földön, vízen;	0
   Védve immár a vég Nándor;	0
   Homlokát letörli a hős	0
   Hunyadi és Kapisztráno.	0
   Borulának buzgó szívvel	0
   Boldogasszony zsámolyához,	0
   Te-Deumot, Téged-istent	0
   Tart az ősz Hunyadi János.	0
   Minden oszlop olyan zászlós,	0
   Mintha mennybe szállna szárnyon;	0
   Diadalmi dícsérettől	0
   Dagadnak a bolthajtások.	0
   És Kapisztrán így könyörge:	0
   Oh, kegyes szűz, méhben áldott!	0
   Hála néked; mert te véded	0
   Hullámhányta hajócskádat!	0
   Mert karomba vén koromban	0
   Küldsz erőt és gyorsaságot:	0
   Paizsodnak fénye előtt	0
   Porba hulltak a pogányok.	0
   Oh, fedezzed a keresztet,	0
   Hogyha már én sírba szállok;	0
   Végső harcom megharcoltam,	0
   Nincs több hátra e világon. -	0
   Ám leoldja olvasóját	0
   Hunyadi vitéz, a jámbor;	0
   Fon füzérbe, koszorúba,	0
   Szép könyörgést, szép virágot.	0
   S mind' ezt mondja, míg levonja	0
   Olvasóján a gyémántot:	0
   "Védjed Isten a magyar hont,	0
   És te szent Szűz, méhben áldott."	0
   És midőn a rózsát vonja - - - - -	0
   (1855 körül)	0
SZIBINYÁNI JANK	0
   Ritka vendég Rácországban	0
   Zsigmond a király, a császár:	0
   Jól fogadja István vajda,	0
   István, kinek apja Lázár:	0
   Hét egész nap látja dúsan,	0
   Becsülettel, emberséggel;	0
   Nem felejti, ki a gazda,	0
   S nem felejti, kit vendégel.	0
   Majd vigasság: zene, tánc, bor	0
   Tartja ébren a földházat,	0
   Majd ujudvar, öklelés áll, -	0
   Hangos erdőn nagy vadászat:	0
   Száz tülök szól, hajt az eb s pór,	0
   Nyomja össze a vad berket,	0
   Szorul a rés, a lovag lés,	0
   Íja pendül, ménje kerget.	0
   Áll a hajsza, vége-hossza	0
   Nincs vetélgő hetyke dicsnek:	0
   "Magyar a magyar" Zsigmondnak,	0
   "Szerb a szerb" Lazárevicsnek;	0
   "Ámbár - mond ez - udvaromnál	0
   Van egy apród, csak parányi:	0
   Az magyar lesz!... Erdély szülte,	0
   Neve Janko Szibinyáni.	0
   Hallod-e Jánk"...! Ím azonban	0
   Zörmöl a gaz, reng a sűrü:	0
   Nagy csikasz vad ugrik föl, de	0
   Visszaperdül, mint a gyűrü -	0
   "Hallod-e Jánk! ím királyod	0
   Szeme látja, - s ez jutalma,	0
   Hogy te nékem azt a farkast	0
   Megkeríted élve, halva."	0
   Rövid a szó, - gyorsan hangzó	0
   Kísérője büszke jelnek:	0
   De sokallja, meg se hallja,	0
   Már nyomúl a hősi gyermek.	0
   Hol királya, még a tájra	0
   Szeme egyszer visszalobban,	0
   S a vad állat meg sem állhat:	0
   Mind szorítja, űzi jobban.	0
   S majd a róna sorompója	0
   Nyílik, amint hajtja ménjén,	0
   Majd eltűnnek a sürűnek	0
   Lombos, ágas szövevényén.	0
   Itt gyalog száll, - paripája	0
   Fel s alá nyerít gazdátlan;	0
   Szóla Zsigmond: kár volt, mégis!...	0
   Szól a vajda: semmi! bátran!	0
   Jank azonban mind nyomon van:	0
   Le, a völgynek, fel, a hegyre,	0
   Vadcsapáson, vízomláson	0
   Veri, vágja, űzi egyre.	0
   A vad olykor hátra horkol,	0
   Foga csattog, szája résnyi,	0
   Majd, mint vert eb, kit hevertebb	0
   Ostor üldöz, szűköl és nyí.	0
   Már az állat piheg, fárad,	0
   Nem az ifju, noha gyermek:	0
   Martalékát addig űzi	0
   Míg ledobban s vár kegyelmet.	0
   A királyhoz és urához	0
   Rabul vonja, szégyenszemre;	0
   Szól a vajda: ez nem első!	0
   Szóla Zsigmond: "Istenemre!...	0
   Tartom a just e fiúhoz!	0
   Enyim a fa, az gyümölcse:	0
   Visszakérem. Te kegyelmed	0
   Ebben most már kedvem töltse."	0
   Nem oly hangon volt ez mondva,	0
   Hogy sokáig, vagy hiába...	0
   Így kerűlt Jank Szibinyáni,	0
   Zsigmond király udvarába.	0
   Ott idővel karral s fővel	0
   Isten után vitte sokra;	0
   Másszor is még, többször is még	0
   Járt vadászni farkasokra;	0
   Mint védője a keresztnek,	0
   Megrontója büszke tarnak,	0
   Idegen nép hőse is lett	0
   Derék hőse a magyarnak.	0
   Most is vallják, egyre dallják	0
   Szerbhon ifjai, leányi,	0
   Guzlicájok hangja mellett:	0
   Ki volt Janko Szibinyáni.	0
   De a magyar ajakon is	0
   Neve, híre általános:	0
   Mert hisz él még... él örökké	0
   A dicső Hunyadi János.	0
   (1855 ápr.)	0
HUNYADI CSILLAGA^[*]	0
   Csillag tűnt fel, fényes csillag,	0
   Merre a nap télben feljő;	0
   Tiszta volt a mennyek boltja,	0
   Semmi pára, semmi felhő.	0
   S valamennyi égitestet	0
   Homályossá tőn a szégyen,	0
   Hogy, miként az, nem ragyognak	0
   Összevéve hárman-négyen.	0
   De koronkint amaz egynek	0
   Fénye elhalt, oly sötét lett!	0
   Bárha semmi köd vagy pára	0
   És az égbolt tisztán kéklett.	0
   Ámde újra még teljesben	0
   Ragyogott fel szép világa:	0
   Mint a gyémánt, oly tündöklő,	0
   Mint az arany, olyan sárga.	0
   Látta ezt egy földön járó;	0
   A sötétből, mely övezte,	0
   Vággyal nézve ama fényes	0
   Csillagokra, messze, messze...	0
   S álmodozván, így sohajtott,	0
   Így ohajtott fel a jámbor:	0
   "Haj! ki vagy te, sárga csillag,	0
   Ismeretlen égi vándor?	0
   Nem vagy-é te ama bolygó,	0
   Minden bolygók fejedelme,	0
   Kinek útját szabja, méri	0
   A tudákos emberelme?	0
   Nem vagy-é te ismeretlen	0
   Szebb egekből új jelenség,	0
   Hozva nékünk e vén földre	0
   Balszerencsét, jó szerencsét?	0
   Nem vagy-é te boldog szellem,	0
   Megidvezült, megdicsőült,	0
   Hogy vigasztalj a mostanról,	0
   Hogy reményt nyujts a jövőrül?"	0
   Ekkor ábrándos lelkében	0
   Így zendült meg valamely szó,	0
   Mintha csak a csillagokbul	0
   Válaszképen lehallatszó:	0
   Én vagyok az! földi ember	0
   Fajod régi büszkesége,	0
   Nevem így zeng míg egy név lesz:	0
   Hunyadiak dicsősége.	0
   Kiknek tiszta ép erkölcsén	0
   Semmi csorba, semmi szeplő;	0
   Kiknek, egyaránt, kezében	0
   Nagy volt a kard, és a gyeplő...	0
   ^[*] Előhang akart lenni a Hunyadi ballada-körhöz. A. J.	0
ISTVÁN ÖRÖKJE	0
   Az időket zengem én, és az idők apját,	0
   Teliteljes fényiben a dicsőség napját.	0
   Vajha késő énekem egy Józsua lenne!	0
   Megállítná e napot, mielőtt lemenne.	0
   Üle István szent király fejedelmi székén,	0
   A soknyelvű nemzetet birja vala békén;...	0
   (1855 körül)	0
STANZÁK	0
"MÁTYÁS DALÜNNEPE"	0
   eposzi kísérletből	0
   A király ünnepét fogom énekelni,	0
   Mikor összegyűltek a dal fejedelmi	0
        Fényes Visegrádra, Mátyás udvarában,	0
   Díjért, dicsőségért nagy versenyre kelni.	0
        Oh lantom! ha értél valamit korábban	0
        Ha egy szikra lélek volt az asszu fában:	0
   Most, igazán most kell magadér' kitenned	0
   Mert nem szabad nevét hiába fölvenned.	0
   Nem mondom, hogy zengjed győzelmes csatáit -	0
   Ki merné feszítni énekét odáig!	0
        Ő békében is nagy... vajha békenapján	0
   Érjenek nyomába egyszerű nótáid! -	0
        Andalog, andalog a történet lapján	0
        S felszökken a lantos, hangszeréhez kapván:	0
   De meg' alácsügged szíve, szeme, karja;	0
   Mintha mondaná, hogy: "Ki meri? ki hallja?..."	0
   Ki meri? ki hallja? és talán: ki bírja...?	0
   De engem eléget szégyen rozsda-pírja,	0
        Hogy időmhöz képest oly keveset tettem	0
   És hogy az én könyvem még nincsen megírva.	0
        Állj meg, élet napja, oh állj meg fölöttem,	0
        Csak míg ezt az egy dalt szépen elzöngöttem!	0
   Azután nem bánom, hadd jőjön az este:	0
   Édes lesz a harmat, mely sirom megeste. -	0
   Ama fényes időt hozom említésbe,	0
   Mikor a nagy király bevonúla Bécsbe.	0
        Lobogók lobogtak száz diadal-íven,	0
   Száz harang némult el az ágyudörgésbe'.	0
        Csillogó követség, hódolatra híven,	0
        Üdvözölte Mátyást, győzödelmes néven,	0
   S a bámuló népnek, bár látott elégszer,	0
   Csaknem elvakítá szemeit az ékszer.	0
   Legelül vivék a győzelem tanúit,	0
   Fegyveren, zászlókon a harc koszorúit;	0
        Azután a síp, dob, tárogató zenge,	0
   S diadal dagasztá a kürtök szarúit.	0
        Azután egy őrhad; azután a gyenge	0
        Bécsi szűzek hosszú, ünnepélyes rendje;	0
   Aztán a királyné, vert arany hintóban;	0
   Országot ér, ami rajta ragyogó van.	0
   Nem messze a király egyszerű köntösben	0
   Lovagol. De előbb ott menének közben	0
        Aranyos apródok, mind ifju növendék,	0
   Hercegek és grófok fiai legtöbben.	0
        Majd a holló címert hordozó leventék	0
        Mátyás közeledtét kürtszóval jelenték;	0
   S valamennyi ország címere, zászlója	0
   Hirdeté, hogy ímhol nagy uralkodója.	0
   Ott a négy ezüst csík szép vörös mezőben,	0
   Látszik, hogy piros vér megáztatta bőven,	0
        De a hét oroszlány nincsen immár közte	0
   (Hét magyar vezérünk) mint egykor-időben.	0
        Hanem ott az András érseki keresztje,	0
        Jeruzsálemnél azt ő maga szerezte.	0
   Mindez ábrázolva mesterül egy képen,	0
   S Hunyadi hollója gyűrüvel középen.	0
   Ott lebeg Csehország büszke oroszlánja,	0
   Jóllehet mérgében a nyelvét is hányja;	0
        Koronás fő három, mellyel bír a dalmát;	0
   S a szomszéd horvátok egyszerű kockája.	0
        Kardos kar jelenti Ráma birodalmát,	0
        Vadkan feje s négy hold a szerbek uralmát;	0
   Hármas koronával Gácsország dicsekszik,	0
   A szerémi szarvas zöld fa tövén fekszik.	0
   Hát ama nap és hold, a hét sziklavárral	0
   S aranyos mezőben a turul madárral?	0
        Te vagy az, te vagy az, gyöngy kis ország, Erdély!	0
   Aztán a bolgár föld a három agárral.	0
        Azután Etelköz, melyet ősi kard-él	0
        Szerze a Bog mellett, a szőke Szerednél;	0
   Jő Kunország ebe, s a moldvai marha,	0
   S Havas-el hollója, kis keresztjét tartva.	0
   De ki győzze mindazt sorra énekelni:	0
   Elmondani is sok, hát még véren venni! -	0
        A király azonban egymaga kiválik,	0
   Mert csupán őrajta nincs ragyogó semmi.	0
        Fegyver-öltözetje, felburkolva állig,	0
        Annyi drágaság közt egyszerűn barnállik:	0
   De a fényes lélek, mint egy fényes felhő,	0
   Homlokán sugároz, mint a nap, ha feljő.	0
   Homlokán sugárzik, űl az eszes képen,	0
   Mosolyog az ajkán, lángol a szemében.	0
        Alatta enyeleg harci méne, Kánya,	0
   S mivel oly lassan kell, nem tudja, hogy' lépjen.	0
        Maga az aranypénzt jobbra-balra hányja:	0
        Arany pénz helyett van szeme ragyogványa,	0
   A szelíd kegyesség, a nyájas tekintet,	0
   Melyet a nép közé jobbra-balra hintett.	0
   Oldalán egy ifjú lépdelteti ménjét,	0
   Tőle, mint szerény hold, kölcsönözve fényét.	0
        János az, Korvinusz, kinek születése	0
   Nem ismert egyéb, mint szerelem törvényét.	0
        Szeretet! ez bűne, ez lesz bűnhödése	0
        Ha feltámad egykor a nagyok önzése;	0
   Oh! ha mint szeretni, úgy tudna gyülölni:	0
   Nem látna idegent atyja székin ülni...	0
A VÉN GULYÁS	0
   Egy pohár bor a kezében,	0
   Bora elfoly, keze reszket,	0
   Vén gulyás ül a karszéken	0
   Mult időkre emlékeztet.	0
   Hosszú évsor nyomja vállát,	0
   Száz esztendőt emlegetnek;	0
   Elég volna hagyománynak,	0
   Elég volna történetnek.	0
   Ifj'urakkal iddogál sort,	0
   Kik, mint gyermek a toronyra,	0
   Oly bámulva, oly szédülve	0
   Néznek e nagy életkorra.	0
   Elgondolják, hogyha évök	0
   Összeraknák hárman, négyen,	0
   Az ha lenne olyan lépcső,	0
   Ami e tetőig érjen.	0
   S elgondolják, hogy kedélyre	0
   Három-négy sem ér ez aggal,	0
   Ki nevet, iszik, danolgat	0
   Tréfaűző ifj'urakkal.	0
   "Azt a régit, Marci bátya!"	0
   S felkurjant a kedvenc nóta!	0
   Ki tudná hanyadszor fúja!	0
   És ki tudná, hogy mióta!	0
   "Hej Nagy-Kőrös híres város,	0
   Ez s ez ottan a nótáros..."	0
   De az mégsem oly keserves	0
   Mint a: "gonosz komiszáros."	0
   Erre még most is neheztel,	0
   Nem felejti a vén pásztor:	0
   Sok borsot törhettek egymás	0
   Orra alá, egyszer-másszor.	0
   S ki a rövidebbet húzá,	0
   Az ellenfél, hol azóta?...	0
   Csak a Marci bácsi ajkán	0
   Élteti egy öreg nóta.	0
   Így danolgat, így beszélget	0
   Ama régi jobb időrül,	0
   Közbelopván egy-egy rejtélyt	0
   Hol tinórul, hol üszőrül.	0
   Körben ülnek hallgatói	0
   S egyik így szól ingerkedve:	0
   "Hát a halál, - Marci bátya?...	0
   Volna-e már hozzá kedve?"	0
   Nem felel rá; most az egyszer	0
   Úgy tesz, mint aki nagyot hall,	0
   Néz sokáig a padlóra	0
   S döföli az ónas bottal.	0
   Végre homlokát felütve	0
   Néz merően, szól nyugodtan:	0
   "Beszámoltam minden ősszel,	0
   Kárban soha nem maradtam.	0
   Egy borjúfark sem hibázott,	0
   Ennyit sem tud rám a gazda;	0
   Még apjának, nagyapjának	0
   Sem volt soha rám panassza."	0
   S leül biztos öntudattal	0
   Hogy rendén a számadása.	0
   Nem hiányzik-é majd végül?	0
   Nem én dolgom, - azt ő lássa.	0
   S ujra felpirul kedélye,	0
   Had busúljon aki káros;	0
   Jót iszik rá és felkurjant:	0
   "Hej Nagy-Kőrös híres város!..."	0
   (1855 máj.)	0
A VÉN GULYÁS TEMETÉSE	0
   Viszik Marci bácsit, nem is hozzák vissza,	0
   Hova ő most indul, nem csekély út lesz a!	0
   Nincs is benne mód, hogy gyalog odaérjen:	0
   Mint urat kell vinni fekete szekéren.	0
   Harminchat ökör van fogva a járomba...	0
   Majd csak bévontatják a paradicsomba.	0
   Hát még a kiséret! az egyszer a fényes:	0
   Előtte a gulya, utána a ménes.	0
   S a lágyszívü barmok, mintha búsulnának	0
   Mind olyan ostoba képeket csinálnak.	0
   De az neki mindegy: ő már deszkát árul,	0
   Vagy tud, vagy nem is tud e komédiárul.	0
   A gulyát sem kérdi: hever-e? szalad-e?	0
   Csak egyszer se mondja: tala te! tala te!	0
   Csöndesen nyujtózik hátán a szekérnek,	0
   Már nincs messze a hely, tüstént odaérnek.	0
   Ott örök bucsút vesz tőle ménes, gulya;	0
   Mögötte bezárul másvilág kapuja.	0
   De kiséri két pap, két egyház imája...	0
   No, hisz valamelyik majd csak eltalálja.	0
   S amit száz esztendő nyilt kérdésül hagyott,	0
   E szegény bitang juh fölleli itt, vagy ott.	0
   Lelje is föl nyáját, lelki üdvösségét:	0
   Béke födje hamvát... fátyol az emlékét.	0
   (1855 máj.)	0
EMLÉNYEK	0
                                      I	0
   Ki nékem álmaimban	0
   Gyakorta megjelensz,	0
   Korán elhunyt barátom,	0
   Van-é jel síri fádon,	0
   Mutatni, hol pihensz?	0
   Oh! mert hiába költ már	0
   A hír nekem mesét,	0
   Hogy még tán eljövendesz:	0
   Tudom én, mit jelent ez	0
   Ellenmondó beszéd.	0
   Igen, a hír halálod	0
   Kimondani haboz,	0
   S hogy a nehéz követség	0
   Nagyon zokon ne essék,	0
   Szavában ingadoz.	0
   Majd elragadja tőlem	0
   A már adott reményt;	0
   Majd, amidőn elillant,	0
   Távolról visszacsillant	0
   Még egy csalóka fényt.	0
   Hány bús alakban látom	0
   Éjente képedet!	0
   Sírból megannyi árnyak...	0
   S kik onnan visszajárnak,	0
   Nem hoznak életet.	0
                                     II	0
   Behantozatlan áll	0
   Hamvai fölött a hely.	0
   Hol, merre nyugszik ő,	0
   Nem mondja semmi kő,	0
   Nem mondja semmi jel.	0
   S hazám leányi közt	0
   Nincs egy Antigoné,	0
   Ki sírját fölkeresve,	0
   Hantot föléje nyesve,	0
   Virággal hintené!	0
                                     III	0
   De nyugszik immár csendes rög alatt,	0
   Nem bántja többé az "Egy gondolat".	0
   Mely annyit érze, hamvad a kebel,	0
   Nyugalmát semmi nem zavarja fel.	0
   A lázas álom, a szent hevülés,	0
   Ama fél jóslat... vagy fél őrülés,	0
   Mely a jelenre hág, azon tipor	0
   S jövőbe néz - most egy maréknyi por.	0
   De jól van így. Ő nem közénk való -	0
   S ez, ami fáj, ez a vigasztaló.	0
   A könny nem éget már, csupán ragyog;	0
   Nem törlöm még le, de higgadt vagyok.	0
   Gyakran, ha az ég behunyta már szemét,	0
   Gyakran érzem lobogni szellemét.	0
   Szobámba leng az a nyilt ablakon,	0
   Meg-megsimítja forró homlokom.	0
   Hallom suhogni könnyü lépteit	0
   És önfeledve ajkam szól: te itt?...	0
   S döbbenve ismerek fel rajzomon	0
   Egy-egy vonást, mit szellemujja von.	0
   "Övé! kiáltom, itt, ez itt övé:	0
   A szín erős, nem illik együvé."	0
   És áldom azt a láthatatlan kezet...	0
   Múlass velem soká, szelid emlékezet!	0
   (1855 jún.)	0
NÉPNEVELÉS	0
   Híres falu Gömörben Jolsva,	0
   Még híresebbé tette jósa,	0
   Kiről bár még nem zönge ének,	0
   Hét ország vet határt nevének.	0
   Jövendül egyre, télen-nyáron,	0
   Túltesz a százéves naptáron:	0
   Mikor lesz szél, eső, zimankó,	0
   Mikor kell bunda, vagy szürkankó.	0
   Hol az okosság mécse rögtön	0
   Kialszik, őt vezérli ösztön,	0
   Mint a kaszáspókot vezérli,...	0
   Vagy ami a szelet megérzi.	0
   Mint egy garaboncás, legottan	0
   Vihart csinál, ha kedve szottyan;	0
   S mit szája mond - probátum! - meglesz	0
   Nyáron meleg, télben hideg lesz.	0
   Ha ő egyszer kimondja, várhadd:	0
   Lesz jégeső, a víz megárad,	0
   Gyümölcskertünk hernyó emészti,	0
   Betegek a szőllő gerézdi.	0
   "Csitt! - közbevág - csitt!" és az apró	0
   Naptárak ajkán elhal a szó;	0
   Vagy azt se tudják, mit beszélnek:	0
   Derűt, borút össze-izélnek.	0
   A Győri, Váci, s több efféle	0
   Mind hosszu orral búnak félre;	0
   S a Lőcsei (oly nagy korábban!)	0
   Meg-megfordul halott porában.	0
   Az üstökös feljőni sem mer,	0
   Csúffá tevé egy földi ember:	0
   Ide s tova lesz (ő ha rest is)	0
   Lesz háború, éhség, vagy pestis.	0
   Örüljetek, szegény parasztok!	0
   Többé ne halljam egy panasztok:	0
   Mit zúgolódtok az időre?	0
   Azért papoljuk mi előre?	0
   Nem! - féltse más, hogy magva vesszen,	0
   A babonát: korántse'! dejszen!	0
   Ha egyszer mi, tanultak, űzzük,	0
   S mint tudományt, rendszerbe fűzzük.	0
   A véges ember mit se tudna,	0
   Ha olykor nincs egy Jolsva, Rudna,	0
   Mely e hitetlen, vak sötétség	0
   Korában szítsa Veszta mécsét.	0
   (1855 jún.)	0
ÁRVA FIÚ	0
   Árva fiú sír az ablak alatt,	0
   Ifi'asszony a szobában múlat.	0
      Anyám, anyám! hideg van itt,	0
         Bocsáss be,	0
         Bocsáss be."	0
      Megállj, poronty... megyek ki csak,	0
         Megállj te!"	0
   Ifi'asszony gyújt lobogó lángot,	0
   Süti annál a csöröge-fánkot.	0
      "Anyám, anyám! eressz be már,	0
         Ehetném,	0
         Ehetném."	0
      "Csak ezt is még a föld alá	0
         Tehetném!"	0
   Árva fiú marad a sötétben,	0
   Özvegyasszony kedvese ölében.	0
      "Anyám, anyám! nem tudom én	0
         Mit látok,	0
         Mit látok;	0
      Félek nagyon: ne oltsd el a	0
         Világot!"	0
   Temetőben árva fiú apja	0
   Lepedőjét, szemfödelét kapja.	0
      "Anyám, anyám, az Isten szent	0
         Nevére,	0
         Nevére!	0
      Amott jön az édesapám	0
         Fehérbe."	0
   Kimene az özvegyasszony éjjel,	0
   Veri fiát a vizes kötéllel,	0
      "Ne bántsd, ne bántsd, gonosz r...!	0
         Az árvát,	0
         Az árvát:	0
      Te ölted meg, te adod meg	0
         Az árát.	0
   Temetőben csendes az én házam,	0
   Jobb neki ott énvelem egy házban;	0
      Oda viszem karon fogva	0
         Magammal,	0
         Magammal:	0
      Ne bánjon így senki az én	0
         Fiammal!"	0
   S ifi'asszony elszalad egy ingben;	0
   Ismeri őt a faluba' minden:	0
      Körül, körül csatangol a	0
         Temetőn,	0
         Temetőn.	0
      Szegényt, szegényt szánd meg uram	0
         Teremtőm!	0
   (1855 okt.)	0
ZÁCH KLÁRA	0
   Énekli egy hegedős a XIV-ik században	0
      Királyasszony kertje	0
      Kivirult hajnalra:	0
   Fehér rózsa, piros rózsa...	0
      Szőke, leány, barna.	0
      "Királyasszony, néném,	0
      Az egekre kérném:	0
   Azt a rózsát, piros rózsát	0
      Haj, beh szeretném én!	0
      Beteg vagyok érte,	0
      Szívdobogást érzek:	0
   Ha meghalok, egy virágnak	0
      A halottja lészek!"	0
      "Jaj! öcsém, Kázmér,	0
      Azt nem adom százér! -	0
   Menj! haragszom... nem szégyelled?...	0
      Félek, bizony gyász ér!	0
      Sietős az útam,	0
      Reggeli templomra:	0
   Ha beteg vagy, hát fekügy le	0
      Bársony pamlagomra." -	0
      Megyen a királyné,	0
      Megyen a templomba;	0
   Szép virágok, deli szűzek	0
      Mind követik nyomba.	0
      Könyörögne, - nem tud,	0
      Nem tud imádkozni;	0
   Olvasóját honn feledé:	0
      Ki megyen elhozni?	0
      "Eredj fiam, Klára,	0
      Hamar, édes lyányom!	0
   Megtalálod a térdeplőn,	0
      Ha nem a diványon."	0
      Keresi a Klára,	0
      Mégsem akad rája:	0
   Királyasszony a templomban	0
      Oly nehezen várja!	0
      Keresi a Klára,	0
      Teljes egy órája:	0
   Királyasszony a templomban	0
      De hiába várja.	0
      Vissza se megy többé	0
      Deli szűzek közzé:	0
   Inkább menne temetőbe	0
      A halottak közzé.	0
      Inkább temetőbe,	0
      A fekete földbe:	0
   Mint ama nagy palotába	0
      Ősz atyja elébe!	0
      "Hej! lányom, lányom!	0
      Mi bajodat látom?	0
   Jöszte, borúlj az ölemre,	0
      Mondd meg, édes lyányom."	0
      "Jaj, atyám! nem - nem -	0
      Jaj, hova kell lennem!	0
   Hadd ölelem lábad porát, -	0
      Taposs agyon engem...!"	0
      Harangoznak délre,	0
      Udvari ebédre;	0
   Akkor mene Felicián	0
      A király elébe.	0
      A király elébe,	0
      De nem az ebédre:	0
   Rettenetes bosszuálló	0
      Kardja - volt kezébe'.	0
      "Életed a lyányért	0
      Erzsébet királyné!"	0
   Jó szerencse, hogy megváltja	0
      Gyönge négy ujjáért.	0
      "Gyermekemért gyermek:	0
      Lajos, Endre, halj meg!"	0
   Jó szerencse, hogy Gyulafi	0
      Rohan a fegyvernek.	0
      "Hamar a gazembert...	0
      Fiaim, - Cselényi...!"	0
   Ott levágák Feliciánt	0
      A király cselédi. -	0
      "Véres az ujjad,	0
      Nem vérzik hiába:	0
   Mit kivánsz most, királyi nőm,	0
      Fájdalom díjába?"	0
      "Mutató ujjamért	0
      Szép hajadon lányát;	0
   Nagy ujjamért legény fia	0
      Borzasztó halálát;	0
      A másik kettőért	0
      Veje, lánya végét;	0
   Piros vérem hullásaért	0
      Minden nemzetségét!"	0
      Rossz időket érünk,	0
      Rossz csillagok járnak.	0
   Isten ója nagy csapástól	0
      Mi magyar hazánkat! -	0
BOR VITÉZ	0
   Ködbe vész a nap sugára,	0
   Vak homály ül bércen völgyön.	0
   Bor vitéz kap jó lovára:	0
   "Isten hozzád, édes hölgyem!"	0
   Vak homály ül bércen-völgyön,	0
   Hűs szél zörrent puszta fákat.	0
   "Isten hozzád, édes hölgyem!	0
   Bor vitéz már messze vágtat."	0
   Hűs szél zörrent puszta fákat,	0
   Megy az úton kis pacsirta.	0
   Bor vitéz már messze vágtat,	0
   Szép szemét a lyány kisírta.	0
   Megy az úton kis pacsirta:	0
   Hova megyen? hova ballag?	0
   Szép szemét a lyány kisírta:	0
   Szól az apja: férjhez adlak!	0
   Hova megyen? hova ballag?	0
   Zúg az erdő éji órán.	0
   Szólt az apja: férjhez adlak:	0
   Eskü elől szökik a lyány.	0
   Zúg az erdő éji órán,	0
   Suhan, lebben a kisértet.	0
   Eskü elől szökik a lyány:	0
   Szól vitéz Bor: "Jöttem érted."	0
   Suhan, lebben a kisértet,	0
   Népesebb lesz a vad tájék.	0
   Szól vitéz Bor: "Jöttem érted	0
   Elesett hős, puszta árnyék."	0
   Népesebb lesz a vad tájék,	0
   Szellem-ajkon hangzik a dal.	0
   "Elesett hős, puszta árnyék,	0
   Édes mátkám, vígy magaddal!"	0
   Szellem-ajkon hangzik a dal,	0
   Indul hosszu nászkiséret.	0
   "Édes mátkám, vígy magaddal!"	0
   - "Esküvőre! úgy igérted."	0
   Indul hosszu nászkiséret,	0
   Egy kápolna romban ott áll.	0
   "Esküvőre! úgy igérted."	0
   Zendül a kar, kész az oltár.	0
   Egy kápolna romban ott áll,	0
   Régi fényét visszakapja.	0
   Zendül a kar, kész az oltár,	0
   Díszruhában elhunyt papja.	0
   Régi fényét visszakapja,	0
   Ezer lámpa, gyertya csillog.	0
   Díszruhában elhunyt papja;	0
   Szól az eskü: kéz kezet fog.	0
   Ezer lámpa, gyertya csillog, -	0
   Künn az erdő mély árnyat hány.	0
   Szól az eskü: kéz kezet fog;	0
   Szép menyasszony színe halvány.	0
   Künn az erdő mély árnyat hány,	0
   Bagoly sír a bérci fok közt.	0
   Szép menyasszony színe halvány -	0
   Halva lelték a romok közt.	0
   (1855 nov.)	0
NÉMA BÚ	0
   Halnak, halnak,	0
   Egyre halnak,	0
   Színe, lángja a magyarnak.	0
   Itt is egy név,	0
   Ott is egy név,	0
   Hányat elvisz minden egy év.	0
   S aki még él,	0
   Minden névnél	0
   Összerezzen, búsan, árván:	0
   Mint a néma	0
   Lomblevél, ha	0
   Egy-egy társa hull le sárgán. -	0
   (1856 márc.)	0
ÍRJAK? NE ÍRJAK?	0
                                      I	0
   Írjak? ne írjak? egyre számolom	0
   Határozatlan az öt ujjomon.	0
   Nem írni, vétek; írni, kész harag...	0
   De mikor Bikfic is verset farag!	0
   Eh, félre tőlem együgyű szerénység!	0
   Máshol megy az: itt minden a legénység;	0
   Szegény koldúsnak táskája üres;	0
   Ki mer, nyer, és talál az, ki keres.	0
   Nincs szebb dolog, mint az őszinteség;	0
   Elrejtett gyertya mi haszonra ég?	0
   Vagy, például, mit érne a tojás,	0
   Ha nem kiáltná a tyúk: "kotkodás!"	0
   Cégér fityeg, hol a kancsó kerülget;	0
   Cégér ne'kűl a jó bor is elülhet,	0
   Kivált az érdem olcsó vakbora, -	0
   Nehezen akad erre cimbora.	0
   A nagy Simon (ki nem isméri őt!)	0
   Az álszerénységből szépen kinőtt.	0
   Ő az, kitől (bizony már jó minap)	0
   Egy hirdetést hoz valamennyi lap:	0
   Hogy ő az apja lelkinek se vár	0
   (Nem oly bolond ő, mint Shakespeár')	0
   Elismerésre, költői babérra,	0
   Halál után egy foghagymát sem ér a;	0
   Patkó se kell, ha már nem él, a lónak,	0
   S jobb egy veréb ma, mint egy túzok holnap:	0
   Ismerje meg hát a világ jelenben	0
   És bálványozza lángeszét; különben...	0
   No, mások ezt más útakon teszik,	0
   S mindegy az út, ha összeérkezik.	0
   Ezt elragadja "villám képzelet"	0
   És hordja fenn "a csillagok felett";	0
   Azé "miként sas" röptiben merész,	0
   Felhőt eszik s bátran a napba néz;	0
   Sok a babért fitymálja, megveti,	0
   Mint gyermek a babot: "kell is neki!"	0
   Míg más, ki páva-tollakkal ragyog,	0
   Fennyen kiáltoz: "én költő vagyok!"	0
   Némelyik "pálma", ezt ő mondja, ő;	0
   Már most is óriás... hát még ha nő!	0
   A másik így zár minden éneket:	0
   "Lesz oly idő még, mely megemleget!..."	0
                                     II	0
   Hogyan? nem írni most? letenni tollamat,	0
   Midőn, ha nem csordúl, csöppen egy kis kamat?	0
   Midőn az olvasó már-már olvasni kezd,	0
   S talán még rá is áll, ha mondom: vedd meg ezt!	0
   Hála az égnek! ím, lendül a könyv-ipar:	0
   Iró, ha kurta is, lesz néki, ha kapar;	0
   Az üzlet új, hanem elég böcsűletes,	0
   A cikk olcsó ugyan, de kél, bár szemetes;	0
   Aztán, szó ami szó, nekünk sem sokba áll,	0
   Oly könnyen termelünk, mint aki úgy... talál;	0
   Mint a kosárkötő, s a még olcsóbb koma...	0
   De hisz oly régi már s kopott ez adoma.	0
   Minden kezdet nehéz. Nálunk kivált soká	0
   Lőn, míg a házalást a Múzsa megszoká:	0
   Hogy mint tirol leány, ajtón ablakon át	0
   Unszolja készletét s mindig-kész mosolyát.	0
   Mert a kereskedést - ha tiszta, ha vegyes -	0
   Fitymálva nézte a fönhéjázó begyes;	0
   A legtisztábbik is, gondolta, nehezen	0
   Ha nem hagy olykor egy kis piszkot a kezen.	0
   Nem volt inyére a hétköznapi modor,	0
   Virágillat helyen nem a lucri odor:	0
   Üzér, ügyér, hajhász, csőd, firma, company,	0
   Ily szókat ő ki sem birt volna mondani.	0
   Nagyon rátarti volt: fenn-ült a glórián,	0
   Övedzve néha mint karcsú görög leány,	0
   Vagy olykor mint a Seine partjárul egy najád,	0
   Vagy szőke Rajna-szűz, ontá arany haját.	0
   Idegen volt, de szép, a szép "Xenidion",	0
   S nem árulá kecsét... leszállított dijon!...	0
                                     III	0
   Írjak? ne írjak?... Egy istencsapás:	0
   Szólnom kisebbség, bűn a hallgatás.	0
   Mert kinek arca van és háta ép,	0
   Ily had közé bizony átallva lép,	0
   Kivált ha nincs is méltó fegyvere,	0
   (Mit ér a szó, hol ostor kellene!)	0
   S a közmondás hamar fejére gyűl:	0
   "Ki, ugymond, e' s ama közé vegyűl!"	0
   De mikor a civódás tére szent!	0
   Patkóiktól még az oltár se' ment!	0
   Fut a kilenc szűz, döng a hét halom!	0
   Ocsmány ökölharc az irodalom!	0
   E szentegyházbul ostorral sem árt	0
   Kiűzni alkuszt és galamb-kufárt.	0
   "Vitatkozás az elmét növeli",	0
   Kocódni kissé, ez is emberi,	0
   S az író, hogyha máshol emberebb,	0
   Bizonyos pontig jól áll a szerep:	0
   Míg tárogatva zeng a csatadal,	0
   Lovagkesztyűben foly a viadal,	0
   S borítja bár az arcot vas lemez,	0
   Hisszük, nemes vonásokat fedez.	0
   Így tört minap láncsát Kazinczy, Bajza,	0
   Így fedte Kölcseyt Achilles pajzsa;	0
   S ha olykor közbe szól a szenvedély,	0
   Ha nem mindig volt más az ügy s személy	0
   Nem kofanyelven hallá a közönség:	0
   Az, és philippica... van ám különbség.	0
   Való, hogy a személyes galibát	0
   Az üggyel összevétni nagy hibád:	0
   De mit teszesz, ha egy masült zseni	0
   Arcodba körmöl és fogát feni?	0
   Ha rossz poéta és rossz költemény -	0
   Apa s fiu - ugyanazon személy.	0
   Mert, mint a tigris védi kölykeit,	0
   Úgy védi a papa szülötteit?	0
   Ilyenkor nagy baj a határvonás:	0
   - De egy epigram' mégse záptojás!...	0
SZONDI	0
   "Beborult a csillagos ég felettünk,	0
   Uramisten! védd a hazát helyettünk,	0
   Vérünk áldozása,	0
   Életünk fogyása	0
   Hogy ne essék hiába:	0
   Oh, ne engedd, uramisten!	0
   Jutni pogány igába."	0
   Szondi vitéz szomorkodik szivében;	0
   Töri török Drégel várát keményen;	0
   Basa büszkén járat:	0
   Adja fel a várat	0
   Kegyelemért, cserébe.	0
   "Kegyelem az istennél van:	0
   Folyamodom elébe!"	0
   "Hadakozó vitéz népem mind kevés,	0
   Fogy az ember, szaporodik a törés;	0
   Minden katonámra	0
   Egy-egy kapu tárva	0
   Dőledező falamon:	0
   De azért mi nem megyünk ki,	0
   Itt halunk meg a romon."	0
   Hallja Márton, Oroszfalu pásztora,	0
   Kezeinél az úri szent vacsora...	0
   (1856 körül)	0
A KÉT APRÓD	0
   Szondi vitéz harcolt lelkesen,	0
   Drégel alatt nyugszik csöndesen;	0
   Sírja felett kopján gyászlobogó, koszorú,	0
   Kopja tövén két szép ifiú.	0
   (1856 körül)	0
SZONDI KÉT APRÓDJA	0
   Felhőbe hanyatlott a drégeli rom,	0
   Rá visszasüt a nap, ádáz tusa napja;	0
   Szemközt vele nyájas, szép zöld hegy-orom,	0
      Tetején lobogós hadi kopja.	0
   Két ifiu térdel, kezökben a lant,	0
   A kopja tövén, mintha volna feszűlet.	0
   Zsibongva hadával a völgyben alant	0
      Ali győzelem-ünnepet űlet.	0
   "Mért nem jön a Szondi két dalnoka, mért?	0
   Bülbül-szavu rózsák két mennyei bokra?	0
   Hadd fűzne dalokból gyöngysorba füzért,	0
      Odaillőt egy huri nyakra!"	0
   "Ott zöldel az ormó, fenn zöldel a hant	0
   Zászlós kopiával a gyaur basa sírján:	0
   Ott térdel a gyöngypár, kezében a lant,	0
      És pengeti, pengeti, sírván."	0
   ...S hogy feljöve Márton, az oroszi pap,	0
   Kevély üzenettel a bősz Ali küldte:	0
   Add meg kegyelemre, jó Szondi, magad!	0
      Meg nem marad itt anyaszülte.	0
   "Szép úrfiak! immár e puszta halom,	0
   E kopja tövén nincs mér' zengeni többet:	0
   Jertek velem, ottlenn áll nagy vigalom,	0
      Odalenn vár mézizü sörbet. -"	0
   Mondjad neki, Márton, im ezt felelem:	0
   Kegyelmet uradtól nem vár soha Szondi,	0
   Jézusa kezében kész a kegyelem:	0
      Egyenest oda fog folyamodni.	0
   "Serbet, füge, pálma, sok déli gyümölcs,	0
   Mit csak terem a nagy szultán birodalma.	0
   Jó illatu fűszer, és drága kenőcs...	0
      Ali győzelem-ünnepe van ma!"	0
   Hadd zúgjon az álgyu! pogány Ali mond,	0
   És pattog a bomba, és röpked a gránát;	0
   Minden tüzes ördög népet, falat ont:	0
      Töri Drégel sziklai várát.	0
   "Szép úrfiak! a nap nyugvóra hajolt,	0
   Immár födi vállát bíborszinü kaftán,	0
   Szél zendül az erdőn, - ott leskel a hold:	0
      Idekinn hideg éj sziszeg aztán!"	0
   A vár piacára ezüstöt, aranyt,	0
   Sok nagybecsü marhát máglyába kihordat;	0
   Harcos paripái nyihognak alant:	0
      Szügyeikben tőrt keze forgat.	0
   "Aztán - no, hisz úgy volt! aztán elesett!	0
   Zászlós kopiával hős Ali temette;	0
   Itt nyugszik a halmon, - rövid az eset -;	0
      Zengjétek Alit ma helyette!"	0
   Két dalnoka is volt, két árva fiú:	0
   Öltözteti cifrán bársonyba puhába:	0
   Nem hagyta cselédit - ezért öli bú -	0
      Vele halni meg, ócska ruhába'!	0
   "S küldött Alihoz... Ali dús, Ali jó;	0
   Lány-arcotok' a nap meg nem süti nála;	0
   Sátrában alusztok, a széltül is ó:	0
      Fiaim, hozzá köt a hála!"	0
   Hogy vítt ezerekkel! hogy vítt egyedűl!	0
   Mint bástya, feszült meg romlott torony alján:	0
   Jó kardja előtt a had rendre ledűl,	0
      Kelevéze ragyog vala balján.	0
   "Rusztem maga volt ő!... s hogy harcola még,	0
   Bár álgyúgolyótul megtört ina, térde!	0
   Én láttam e harcot!... Azonban elég:	0
      Ali majd haragunni fog érte."	0
   Mint hulla a hulla! veszett a pogány,	0
   Kő módra befolyván a hegy menedékét:	0
   Ő álla halála vérmosta fokán,	0
      Diadallal várta be végét.	0
   "Eh! vége mikor lesz? kifogytok-e már	0
   Dícséretiből az otromba gyaurnak?	0
   Eb a hite kölykei! vesszeje vár	0
      És börtöne kész Ali úrnak."	0
   Apadjon el a szem, mely célba vevé,	0
   Száradjon el a kar, mely őt lefejezte;	0
   Irgalmad, oh Isten, ne légyen övé,	0
      Ki miatt lőn ily kora veszte!	0
   (1856 jún.)	0
AZ ÖZVEGY LAKÁSA	0
   Töredék	0
   ...Zöld halom tövénél áll szerény lakása	0
   Keskeny láthatár...	0
   Hogy ne a világot, csak a mennyet lássa.	0
   ...Mosolyog, mosolyog, mígnem mosolygása	0
   Szivárvánnyá válik szeme egy könnyében.	0
NÉPDALOK	0
                                      I	0
   Sírva jön a magyar nóta világra,	0
   Bánatos a magyar ember világa.	0
   Mit keseregsz, atyámfia, rokonság?	0
   Ez az egész merő élet bolondság.	0
   Duna vize lefelé foly, nem vissza,	0
   Régi baját magyar ember elissza!	0
   Azt miveli széles-magas kedvében,	0
   Majd megszakad belé a szív keblében!	0
                                     II	0
   Elesett a Rigó lovam patkója,	0
   Jeges az út, majd kicsúszik alóla,	0
   Fölveretem orosházi kovácsnál, -	0
   Ej no! hiszen több is veszett Mohácsnál!	0
   Volt nekem egy rigószőrü paripám,	0
   Eladatta a szegedi kapitány,	0
   Ott se voltam az áldomás-ivásnál, -	0
   Ej no! hiszen több is veszett Mohácsnál!	0
   Volt nekem egy fehér házam, leégett;	0
   A telekem, azt se tudom, kié lett;	0
   Be van írva vásárhelyi tanácsnál, -	0
   Ej no! hiszen több is veszett Mohácsnál!	0
   Volt szeretőm, esztendeig sirattam,	0
   Az nekem a mindennapi halottam,	0
   Most is megvan az a gonosz, de másnál, -	0
   Ej no! hiszen több is veszett Mohácsnál!	0
DAL	0
   A hegedű száraz fája,	0
   Beh szomorú a nótája!	0
   Úgy megsí-rí, úgy kesereg,	0
   Talán a könnye is pereg.	0
   A hegedű bús nótája,	0
   Magyar ember múlat nála:	0
   Úgy megdanol, táncol, vigad,	0
   Hogy a szive majd megszakad.	0
   (1856 nov.)	0
PÁZMÁN LOVAG	0
   Víg ballada	0
                                      I	0
   Vára öblös teremében	0
   Jár alá s fel bajnok Pázmán,	0
   Lépteit majd csillapitja,	0
   Majd megindul szaporázván;	0
   Lába, szíve, egyre tombol,	0
   Visszadöng a tölgyfa padló:	0
   Udvaron áll, kész nyeregben,	0
   Nyihog, prüszköl, fú a vad ló.	0
   "Hova férjem? édes férjem?	0
   Ily korán? ily éhgyomorral?	0
   Panni! Gunda! hol maradtok?	0
   Egy, kettő, a mézes borral!	0
   Menten itt lesz, (boldog Isten!	0
   Még hajamba' nem volt fésű) -	0
   Ha egy percig vár kegyelmed,	0
   Lesz kalácsom, új sütésű."	0
   Hallja Pázmán, elfordúlva,	0
   Háza zengő fülmiléjét;	0
   Csak pirosló füle látszik,	0
   Az mutatja szenvedélyét;	0
   Feje búbján holdvilág van,	0
   Melyet érc-sisakkal föd be;	0
   Nem felel, csak egyszer-kétszer	0
   Kiköhent az őszi ködbe.	0
   "Rossz idő van, édes apjok!	0
   Nem tanácslom... hűs a reggel."	0
   Mond az urhölgy, és befordul	0
   S visszatér nagy köpönyeggel;	0
   Várva, félve, tűrve, kérve	0
   Áll mögötte, hogy feladja:	0
   De bosszúsan tiltja hátrább	0
   Könyökének mozdulatja.	0
   "Mire véljem, drága férjem?	0
   Honnan e rossz kedve márma?	0
   Nem aludt jól? rosszul ébredt?	0
   Kénye ellen volt a párna?	0
   Én vetem fel, két kezemmel,	0
   Én puhítom minden este -"	0
   Szól, s mint harmat gyenge fűvön,	0
   Remeg a szép asszony teste.	0
   Indul Pázmán, meg se állván	0
   Könnyes szemnek, rezgő szónak;	0
   De nem mindjárt leli nyitját	0
   (Sarka felől) az ajtónak.	0
   Néz utána egy-két percig	0
   Szegény ifju asszony, Éva:	0
   Úgy nevetne! s úgy meg-sír, hogy!...	0
   Soha, soha ilyen tréfa.	0
   Mikor aztán a küszöbnél	0
   Azt se mondja: Isten áldjon,	0
   Vas kezére omlik a nő,	0
   Csókkal hinti, hogy megálljon.	0
   De az, fogja, visszadobja,	0
   Egyet mordul: "Vissza, kígyó!"	0
   Ráfordítja a nagy kulcsot	0
   S öve mellé szúrja: "Így jó!"	0
                                     II	0
   Visegrádon a király van heverő sorral,	0
   Nem komoly tanácsot űl, nem hadi cselt forral,	0
   Nincsenek is ma körötte nagyszakállu vének:	0
   De van öröm, hejjehuja, tánc, muzsika, ének.	0
   Odamene jó lovag, bús-haragos Pázmány,	0
   Lépte alatt nyög a föld, csikorog a márvány.	0
   "Ki dörömböl? ki csörömpöl?" - "Ismeri fölsége:	0
   Kinek az a jó bora volt, s nyalka felesége."	0
   "Nosza hamar, a bolond! ülj le ide, Rikkancs!	0
   - Gondolom én, mi a baj, hol töri a bakkancs -	0
   Légy te király, én pedig egyszerü kiséret:	0
   Mit te kiadsz, itt a szavam, álljon az itélet!"	0
   Összeszedi a bolond sete-suta képét,	0
   Úgy üli meg a király aranyos karszékét. -	0
   Odakünn az öreg, ha ki útját állja,	0
   Kilenc szobán keresztül döfi, taszigálja.	0
   Megkövetem a király fölséges személyét:	0
   Nagy harag és nagy panasz nyomja szivem mélyét;	0
   Nem vagyok én boros ember - bor nekem a bánat!	0
   Megkövetem, ha szabadabb szóra nyitom számat!	0
   Jöttek, uram, udvarodtól ifiú legények - -	0
   "Mi dolog ez? s idehaza maradtak a vének?"	0
   Nem az a baj, uram király, más nekem a gondom:	0
   Odajöttek vadászni, fiatalok, mondom - -	0
   "Vadasodat megrohanák? tilalomba törtek?"	0
   Dehogy uram! annyi van ott, vigye el az ördög,	0
   Annyi a vad erdeimen, se szeri, se száma -	0
   De, ha szóhoz nem jutok, nem lesz vége márma.	0
   Este magyar lakomán szívet melegíténk,	0
   A királyért, hazáért, poharat üríténk -	0
   "Teleitták magukat? összeverekedtek?"	0
   Dehogy itták, dehogy itták! szépen lefeküdtek.	0
   Reggel, uram, indulnak, köszönik a szállást -	0
   "S nem fizetik, ugy-e bizony, a vacsorát, hálást?"	0
   Beste kura fi...zetésért látni a vendéget!	0
   Magyar ember nem teszi azt, tudja-e fölséged!	0
   Reggel, uram, valamennyi útnak ered szépen,	0
   De az egyik visszaoson - ez a bajom épen -	0
   Azt az egyet, uram király, a radnai Szűzre!	0
   Megölöm, - ha ma jutok is a gyehenna-tűzre.	0
   "Nagyon illő a panasz, jó lovagom, Pázmán;	0
   Ilyen eset még nem esett magyar ember házán:	0
   Útnak ered a vendég, visszaoson egyik;	0
   Azt az egyet megölöd: nagyon helyes eddig."	0
   Átkozom is!... Nem vagyok én se bolond, se részeg:	0
   Hogy valaki jő-megy, azért gyilkosa nem lészek;	0
   De mikor a küszöbön állt feleségem, Éva...	0
   Ezer átok! megölöm, megölöm azt, még ma!	0
   "Nagyon okos a beszéd, jó lovagom, Pázmán;	0
   Hiba lenne, ha valahogy félremagyaráznám:	0
   Feleséged a folyosón - vagy küszöbön álla:	0
   Pedig, ugy-e, ritka eset volt ez eset nála?"	0
   Gyilkolom is!... Uram király, értse meg a szómat!	0
   Elrabolá földi kincsem' és mennybeli jómat;	0
   Megcsókolta - úgysegéljen! - szemeim láttára;	0
   Hej, hogy elébb nem tudék kapni paripára!	0
   "Fejedelmi hitemre! - és a hit nem szellő -	0
   Meglakol a vakmerő, a semmirekellő!	0
   Tegyen a kar igazságot! víjon veled szembe!	0
   Hogy is hívják? a neve nem jut már eszembe."	0
   A nevét... azaz hogy... azt nem tudom épen!	0
   De talán meglelem felséged körében. -	0
   Ez az, uram! itt van, uram: kutya egye máját!	0
   - S kimutatá a lovag... magyarok királyát.	0
                                     III	0
   Gyűl Visegrád kandi népe,	0
   Férfi és nő, agg és gyermek:	0
   Valami lesz a vár alján,	0
   Hogy sorompót, sátort vernek;	0
   A poroszlók ütlegéért	0
   Nem adják e mai látást;	0
   Otthon macska űl a padkán,	0
   Ütheti a kő a rántást!	0
   Kapu kordul, szárnya fordul,	0
   Lobog a toll, a kürt harsan:	0
   Jó vitézek, harcra készek,	0
   Mind lejőnek, gyülve gyorsan.	0
   Zárt sisakkal két levente	0
   Olyan, mint a kéményseprő:	0
   Ujjal mutat rá a gyermek,	0
   Ölbe sír az aprócseprő.	0
   "Félre, félre!... pálya mérve!	0
   Fék szorosan! láncsa szögbe!	0
   Jól vigyázz... fuss!" - Futnak aztán,	0
   Dobog a föld, mintha nyögne;	0
   Fogy a térség, nő az ember,	0
   Paizs, dárda összeroppan:	0
   Hátracsuklik a jó Pázmán,	0
   S úgy leszáll, hogy szinte puffan.	0
   "Talpra bajnok! semmi, semmi:	0
   Túlugortál a veszélyen -"	0
   Szól amaz, felütve siskát;	0
   A király az: éljen! éljen! -	0
   "Éljen" mondaná a harcfi	0
   Amint szeme könnybe lábog,	0
   De szavak helyt vére buggyan	0
   S vérrel együtt három zápfog.	0
   "Isten engem!" a király mond,	0
   "Nem akartam, jó levente;	0
   Három ily fog! aranyt érő!	0
   És még birta volna, nemde?	0
   Három ily fog! úgy sajnálom,	0
   Nem mondhatom ki eléggé:	0
   Jó szerencse ha ezúttal	0
   Közte nincs a bölcseségé.	0
   De hogy, íme, jó tanáccsal	0
   Fűszerezzem e kis tréfát:	0
   Másszor űlj honn, ha bajod nincs,	0
   És becsüld meg jobban Évát."	0
   Igy a fölség; de tanácshoz	0
   Kalácsban se lett adósa:	0
   Három fogért három falu	0
   Lőn a díj: Som, Somogy, Pósa.	0
   Vígan kocog haza Pázmán,	0
   Tarsolyában kutyabőre;	0
   Ám szekérrel asszonyához	0
   Vásárfia ment előre.	0
   Kérdi Éva, ezt is, azt is,	0
   - Úgy jő neki, mint egy álom -	0
   De a férje mind ezt hajtja:	0
   "Tartsa Isten jó királyom!"	0
   (1856 dec.)	0
BOTH BAJNOK ÖZVEGYE	0
   Hunyad alatt, egy kis házban,	0
   Élt az özvegy, talpig gyászban;	0
   Mint gyümölcs a fát, lehajtja	0
   Nehéz gondja, gondolatja:	0
      Neveletlen négy magzatja.	0
   "Gyertek elő - monda - gyertek	0
   Négy apátlan árva gyermek:	0
   Hadd szelek most a kenyérből,	0
   Nem puhából, nem fehérből:	0
      Csak az árvai szegényből!	0
   Hatalommal a rokon-had	0
   Elfoglalta birtokunkat:	0
   Ide látszik a ház orma,	0
   Ide barnúl régi tornya,	0
      Ide villog a vitorla.	0
   Jaj! mert aki védelmezze,	0
   Messze van az tőlünk, messze:	0
   Levél oda el nem juthat,	0
   Izenő szó oda nem hat,	0
      Követ onnan hírt nem hozhat.	0
   Mert szószóló nyelve néma,	0
   Ótalmazó karja béna;	0
   Sírba szállott szemünk fénye,	0
   Az özvegynek a reménye,	0
      Az árvának a törvénye!	0
   Cserna vizén zúg a malom:	0
   Más veszi a vámot azon;	0
   Másnak zöldell a domb hátja,	0
   Másnak a völgy selyem ágya, -	0
      Még az Isten is megáldja!	0
   Kérdezi majd a jövevény:	0
   Bothi Bajnok hol van szegény?	0
   Both elesett, a hű bajnok,	0
   És az árvák, és az anyjok, -	0
      Tudja Isten, merre vannak!"	0
   Hunyad alatt egy kis házban	0
   Ül az özvegy, földig gyászban;	0
   Mint gyümölcs a fát, lehajtja	0
   Nehéz gondja, gondolatja:	0
      Neveletlen négy magzatja.^[*]	0
   ^[*] Első darabja lett volna egy Hunyadi ballada-körnek, melyből	0
   azonban csak Szibinyáni Jank, V. László és Mátyás anyja készült	0
   el. Az özvegy: Hunyadi János édesanyja, gr. Teleki szerint. - A. J.	0
KÖSZÖNTŐ-DAL	0
   II. Endre korában	0
   Bort ide a billikomba! föl vele!	0
   Csengjen össze tiszta ezüst kebele,	0
   Mint szivünkből e kivánat égre száll:	0
   Éljen a hon! éljen urunk, a király!	0
   Harcra magyar! lelsz magadnak vívni tért:	0
   Győzni dicső, halni dicső, a hitért;	0
   Tűzz keresztet Jerusálem szent fokán:	0
   Éljen a hit! vesszen el a vad pogány!	0
   Egyesül a rózsavirág és kereszt:	0
   Ily jegy alatt hű lovagszív vért ereszt:	0
   Éljen urunk, hős királyunk, s leánya,	0
   Magyarország legdeliebb rózsája!	0
   (1857 márc.)	0
A BUJDOSÓ	0
   Dal	0
   Párjavesztett gilicének szíve fáj,	0
   Fülemile panaszától zeng a táj;	0
   Ne szomorkodj fülemile, gerlice:	0
   A te bajod az enyémhez semmise.	0
   Égi madár hegyen-völgyön megszállhat,	0
   Társa helyen társra megint találhat:	0
   Jaj, de nekem nincs se hazám, se párom,	0
   A világot egyes-egyedül járom.	0
   Messzi honom tája körül jaj be kék...	0
   Azt se tudom, hegy-e az ott vagy az ég;	0
   Azt se tudom, eljutok-é oda még:	0
   Vagy sose lesz egyéb hazám, mint az ég!	0
HOLLÓSY KORNÉLIÁNAK	0
   Emlékkönyvbe	0
   Egy nép lakik túl tengeren,	0
   Hol délre lejt az Álpok alja,	0
   Hol fűszeres völgy, rónaság	0
   Az erdős Appennint uralja:	0
   Hajdan dicső nemzet, ma rab; -	0
   S hogy lánca csörgésit ne hallja:	0
   Énekkel űzi bús neszét,	0
   S az érc igát enyhíti dalja.	0
      Oh, hát dalolj nekünk!...	0
   (1857 máj. 1)	0
BALZSAMCSEPP	0
   Szív, örömtől elszokott szív,	0
   Multak gyászos özvegye!	0
   Meghervadtál, meghajoltál -	0
   Az vagy-é még, aki voltál,	0
   Árva szívem, az vagy-e?	0
   Óh, neked már fáj a bú is,	0
   Az öröm is fáj neked!	0
   Bánt az árnyék, a derű is,	0
   Bánt az édes, keserű is,	0
   Mint a szegény beteget.	0
   Nem a régi fájdalom már,	0
   Évek folytán ami rág:	0
   Csupán mérgét hagyta benned,	0
   S minden illetésre szenved	0
   A tulérző fájvirág.	0
   Jer! a multak hűs derével	0
   A jelent tovább ne öld.	0
   Mi okod van új panaszra?	0
   Nézz a kikelő tavaszra:	0
   Ege fényes, lombja zöld.	0
   Jer! az áldott szép természet	0
   Enyhe öle hívogat;	0
   S temetőn, bárha bolyongok	0
   Eltakarják üde lombok	0
   A sötét sírhalmokat.	0
   (1857 jún.)	0
A WALESI BÁRDOK	0
   Edward király, angol király	0
      Léptet fakó lován:	0
   Hadd látom, úgymond, mennyit ér	0
      A velszi tartomány.	0
   Van-e ott folyó és földje jó?	0
      Legelőin fű kövér?	0
   Használt-e a megöntözés:	0
      A pártos honfivér?	0
   S a nép, az istenadta nép,	0
      Ha oly boldog-e rajt'	0
   Mint akarom, s mint a barom,	0
      Melyet igába hajt?	0
   Felség! valóban koronád	0
      Legszebb gyémántja Velsz:	0
   Földet, folyót, legelni jót,	0
      Hegy-völgyet benne lelsz.	0
   S a nép, az istenadta nép	0
      Oly boldog rajta, Sire!	0
   Kunyhói mind hallgatva, mint	0
      Megannyi puszta sir.	0
   Edward király, angol király	0
      Léptet fakó lován:	0
   Körötte csend amerre ment,	0
      És néma tartomány.	0
   Montgomery a vár neve,	0
      Hol aznap este szállt;	0
   Montgomery, a vár ura,	0
      Vendégli a királyt.	0
   Vadat és halat, s mi jó falat	0
      Szem-szájnak ingere,	0
   Sürgő csoport, száz szolga hord,	0
      Hogy nézni is tereh;	0
   S mind, amiket e szép sziget	0
      Ételt-italt terem;	0
   S mind, ami bor pezsegve forr	0
      Túl messzi tengeren.	0
   Ti urak, ti urak! hát senkisem	0
      Koccint értem pohárt?	0
   Ti urak, ti urak!... ti velsz ebek!	0
      Ne éljen Eduárd?	0
   Vadat és halat, s mi az ég alatt	0
      Szem-szájnak kellemes,	0
   Azt látok én: de ördög itt	0
      Belül minden nemes.	0
   Ti urak, ti urak, hitvány ebek!	0
      Ne éljen Eduárd?	0
   Hol van, ki zengje tetteim -	0
      Elő egy velszi bárd!	0
   Egymásra néz a sok vitéz,	0
      A vendég velsz urak;	0
   Orcáikon, mint félelem,	0
      Sápadt el a harag.	0
   Szó bennszakad, hang fennakad,	0
      Lehellet megszegik. -	0
   Ajtó megől fehér galamb,	0
      Ősz bárd emelkedik.	0
   Itt van, király, ki tetteidet	0
      Elzengi, mond az agg;	0
   S fegyver csörög, haló hörög	0
      Amint húrjába csap.	0
   "Fegyver csörög, haló hörög,	0
      A nap vértóba száll,	0
   Vérszagra gyűl az éji vad:	0
      Te tetted ezt, király!	0
   Levágva népünk ezrei,	0
      Halomba, mint kereszt,	0
   Hogy sirva tallóz aki él:	0
      Király, te tetted ezt!"	0
   Máglyára! el! igen kemény -	0
      Parancsol Eduárd -	0
   Ha! lágyabb ének kell nekünk;	0
      S belép egy ifju bárd.	0
   "Ah! lágyan kél az esti szél	0
      Milford-öböl felé;	0
   Szüzek siralma, özvegyek	0
      Panasza nyög belé.	0
   Ne szülj rabot, te szűz! anya	0
      Ne szoptass csecsemőt!..."	0
   S int a király. S elérte még	0
      A máglyára menőt.	0
   De vakmerőn s hivatlanúl	0
      Előáll harmadik;	0
   Kobzán a dal magára vall,	0
      Ez íge hallatik:	0
   "Elhullt csatában a derék -	0
      No halld meg Eduárd:	0
   Neved ki diccsel ejtené,	0
      Nem él oly velszi bárd.	0
   Emléke sír a lanton még -	0
      No halld meg Eduárd:	0
   Átok fejedre minden dal,	0
      Melyet zeng velszi bárd."	0
   Meglátom én! - S parancsot ád	0
      Király rettenetest:	0
   Máglyára, ki ellenszegűl,	0
      Minden velsz énekest!	0
   Szolgái szét száguldanak,	0
      Ország-szerin, tova.	0
   Montgomeryben így esett	0
      A híres lakoma. -	0
   S Edward király, angol király	0
      Vágtat fakó lován;	0
   Körötte ég földszint az ég:	0
      A velszi tartomány.	0
   Ötszáz, bizony, dalolva ment	0
      Lángsírba velszi bárd:	0
   De egy se birta mondani	0
      Hogy: éljen Eduárd. -	0
   Ha, ha! mi zúg?... mi éji dal	0
      London utcáin ez?	0
   Felköttetem a lord-majort,	0
      Ha bosszant bármi nesz!	0
   Áll néma csend; légy szárnya bent,	0
      Se künn, nem hallatik:	0
   "Fejére szól, ki szót emel!	0
      Király nem alhatik."	0
   Ha, ha! elő síp, dob, zene!	0
      Harsogjon harsona:	0
   Fülembe zúgja átkait	0
      A velszi lakoma...	0
   De túl zenén, túl síp-dobon,	0
      Riadó kürtön át:	0
   Ötszáz énekli hangosan	0
      A vértanúk dalát.^[*]	0
   (1857 jún.)	0
   ^[*] A történelem kétségbe vonja, de a mondában erősen tartja magát,	0
   hogy I. Eduárd angol király, Wales tartomány meghódítása (1277)	0
   után, ötszáz walesi bárdot végeztetett ki, hogy nemzetök dicső	0
   múltját zöngve, a fiakat föl ne gerjeszthessék az angol járom	0
   lerázására. - A. J.	0
BERANGER HALÁLAKOR	0
   Siratni őt? Bérangert?	0
   Barátim, és vajon minek?	0
   Sirassuk azt, ki elhullt	0
   Félösvenyén küzdelminek.	0
   Ő nem silányka vázlat,	0
   Nem léha töredék vala:	0
   De élte oly egész, oly	0
   Tökéletes, mint egy dala.	0
   Egy eszme benne folyvást,	0
   Az alap-érzelem is egy:	0
   Honszerelem a végsor,	0
   Amelybe minden szak kimegy.	0
SZEMERE MIKLÓSNAK	0
   Barátom Szemere de genere Huba,	0
   Hallom, hogy Pesten ülsz egy hitvány oduba;	0
   Kőrösre is talán eljösz rándevuba,	0
   Hol nem sok köpeny van, de annál több suba.	0
   Jőjj édes barátom, készen vár a szoba,	0
   Doktorral, borbéllyal ne légy már alkuba;	0
   Beteg orrod dugd el kicsávázott...	0
   Ugy sem árt a szél; mely ered Moszkauba.	0
   Jövel édes társam! sül immár egy tuba,	0
   Melyet Lackó fiam hizlalt a hijuba;	0
   Itt van Mentovics is, majd betesz a zu-ba,	0
   És Szilágyi Sándor, ez a felnőtt buba.	0
   Itt van még Losonczi, velünk egy szapuba,	0
   Pegazusnak ő is nektárt tölt váluba;	0
   Nosza hát egy verset mondjon impromptuba,	0
   De ne legyen benne nyomtatási-huba.	0
   Kár, hogy Tompa Miska nincs e koszoruba,	0
   Hanem otthon kuttog Hamván a hamuba,	0
   Majd anekdótázna, mert őnála sub A,	0
   B, C, ezer is van készen a batyuba.	0
   Ne hadd gyönyörködjék otthon a két luba,	0
   Melyen Csizbe rándul vagy Lénárdfaluba;	0
   Találjon örömet fiába, Gézuba,	0
   És annak dajkája: telibél Erzsuba.	0
   Mi pedig barátom töltsünk a szaruba,	0
   Nem vagyunk professor olyan de - Poruba;	0
   Inkább a beszédet vigyük át te s tu-ba,	0
   Soká élj Szemere, mint nagyapád Huba.	0
   (Kőrös, 1857 nov. 29)	0
A LEJTŐN	0
   Száll az este. Hollószárnya	0
   Megrezzenti ablakom.	0
   Ereszkedik lelkem árnya,	0
   Elborong a multakon.	0
   Nézek vissza, mint a felhő	0
   Áthaladt vidékre néz:	0
   Oly komor volt, - oly zöldellő,	0
   Oly derült most az egész.	0
   Boldog évek! - ha ugyan ti	0
   Boldogabban folytatok, -	0
   Multam zöld virányos hanti!	0
   Hadd merengek rajtatok.	0
   Bár panasszal, bár sohajjal	0
   Akkor is szám telve lőn:	0
   Kevesebbem volt egy jajjal...	0
   Hittel csüggtem a jövőn!	0
   Most ez a hit... néma kétség,	0
   S minél messzebb haladok,	0
   Annál mélyebb a sötétség;	0
   Vissza sem fordulhatok.	0
   Nem magasba tör, mint másszor -	0
   Éltem lejtős útja ez;	0
   Mint ki éjjel vízbe gázol	0
   S minden lépést óva tesz.	0
A MADÁR HA NEM DALOLHAT...	0
   A madár, ha nem dalolhat,	0
   Olyan bús lesz azután!	0
   Felborzasztva minden tollat	0
   Űl a puszta őszi fán.	0
   A szakadt húr összerándul	0
   És remegve haldokol.	0
KEMPELEN RÍZA SÍRKÖVÉRE	0
   Ríza jövel! zendült a szellemi szózat egéből,	0
      Vágyad örök szép volt: íme az isteni szép.	0
   Ríza, maradj! rebegé szomorún az övéi szerelme	0
      Mennyed alant is van: tenszived alkota itt.	0
   Már szállt, már küszöbén lebegett a végtelen üdvnek,	0
      Megtért volna, de haj! zárva mögötte az ég.	0
TANÁRI JUBILEUMRA	0
   "Quem dî odere" - hangzott a panasz	0
   Évszázadok hosszú során keresztül;	0
   "Quem dî odere" - és a régi átok	0
   Mindegyre zúg, nem szűnt meg a panasz.	0
   Kedv, ifjuság, erő szellem-vagyon	0
   Ma is gyakorta mindhiába vesz:	0
   Homályos a cél, tömkeleg az út,	0
   S kit e pályára Isten átka sodrott,	0
   Szívvérit ontsa bár, mint pellikán,	0
   Hálátalanságot növel magának.	0
      Te, ritka férfi! áldjad Istened,	0
   Ki oly önérzettel dúsgazdagon	0
   Állhatsz pihenni meg pályád felén.	0
   Körödbe gyűlnek a felnőtt fiak,	0
   (Egy emberöltő) s érett férfi ésszel	0
   Köszönve amit ifjakért tevél,	0
   Legszebb jutalmad így tőlük nyered.	0
   S mi felkiáltunk: mily nagy érdem az,	0
   Minő erény, mely e hálátalan	0
   Pályán a késő hála újra sarjadt,	0
   Nem hervatag babérait szedi.	0
A POLOSKA	0
   Rímes próza	0
      Makámát írni - mint Abu-Mohammed Kazim Ben-Ali Ben-Mohammed	0
   Ben-Othman Hariri - nem tréfa dolog; - annyi, mint: repülni	0
   gyalog, - s ki egyszer ebbe fog - nagy veszedelem érheti: - lábát	0
   izibe megütheti, - orrát is betörheti. Mindazonáltal én megkisértem,	0
   - uttörőnek bukni is érdem; - aztán meg nem szabad-e, kérdem -	0
   prózát versben írni - már így ni! - mikor annyi verset írnak	0
   prózában - a két nemes magyar hazában, - de kivált mostanában!	0
      No tehát a csimaz vagy poloska - legyen lelkesedésem pocka, - a	0
   tárgy legalább nem ócska; - pedig ez is tesz valamit nálunk - hol	0
   annyi az ütött-kopott - nem mondom: lopott - hogy csupa zsibvásárban	0
   járunk. - Aztán hisz tárgyam elég klasszikai: - szúnyog, csimaz	0
   egymásnak vérrokonai, - s ha Virgil az elsőt megénekelte, -	0
   Poloska, jövel te! Van egy, ki millió, - az ő neve légió; --	0
   eredetileg szőke faj, - mint a vaj; - de ha más ég alatt meghonosul,	0
   - mások vérén megpotrohosul: - barnára fajul akkoron - mint a csöpp-	0
   entett... korom. - Világosság élő magzatja - Kánt is megmondhatja^[*]	0
   - de szereti a sötétséget - filantrop céljai végett. - Külsejét ami	0
   nézi, - rajta ugyan kevés a vitézi, - arca penészesen úriás, -	0
   termete sem igen daliás, - háta pedig kifelé görbe, - karcsusága	0
   átmegyen a körbe, - noha páncéllal is bír - mint egy kürazir -	0
   evvel azonban nem mellét fedezi, - hátát védelmezi. - Van továbbá	0
   neki jó fegyvere, - csípni, szúrni ugyan tud vele, - hanem amivel	0
   ellenséget űz, - nem annyira fegyver, mint a... bűz. - Egyik erénye	0
   a háziasság, - nincs vériben a zajos vigasság, - nem zavar egykönnyen	0
   rendet, - nem tör csendet; - természete birkai békes, - türelemmel	0
   ékes, - oly józan, oly éber, - mint egy héber. - Éji magányban,	0
   rejtve működik - tíztől circiter ötig, - feláldozza szende nyugalmát	0
   - nem is üt semmi lármát, - virrasztja az emberiség álmát. - Nappal	0
   azonban visszavonul, - (gondolom: ír, tanul,) - önlelkibe mélyed, -	0
   keresi a rejtve levő mélyet - mint egy filozóf. Ah - nincs kerevet,	0
   szófa, - nincs ágynyiladék - vagy falhasadék - oly mélyen magassan	0
   - hova ő be ne hasson, - mit föl ne kutasson. - Különösen tetszik	0
   néki - minden ami régi, - vagyon ahhoz privát gusztusa, - ő annak	0
   született antikvariusa. - Gyönyörködik a müvészetben, - festett	0
   szobában, képkeretben - nagy hajlamot érez rája, - van saját	0
   műiskolája, - s ha eljön az est - ő maga is fest. - Hát még minő	0
   kedélyes! - kivált mikor éhes, - szárnyával arcod gyöngén legyezi	0
   - mialatt véred veszi. - Sohasem ereszkedik nyilt csatába, - ha	0
   kergeted, gyors neki a lába, - eltűnik egy perc alatt - mint villám	0
   s gondolat; - de legott visszatér, - noha engedelmet se kér, -	0
   gallérodba ragad, - s "eszi a nyakad" - aztán megint ill'a -	0
   berek! mint az ügyes guerilla, - meglapul az egész kamarilla. - Túl	0
   szerénység neki nem kenyere, - nem várja, hogy híják szépen: gyere!	0
   - hova egyszer vendégül beférkezik, - onnan ugyan szűrit többé ki	0
   nem teszik. - Egyébiránt nagyvároson született, - lenézi a nomád	0
   életet; - paplan alatt jobb szeret hálni - mint rusticálni. - Hazája	0
   művelt Európa, - szerelmes a civilizációba; - s míg honn marad a	0
   tábor törzse, - mindig elébb nyomul előörse - szárazon úgy, mint vízen	0
   át; - neki találták fel a gőzmasinát: - nyugat felől keletre vándorol,	0
   - békésen hódít, még nem is porol. - Mint polgár: kozmopolita, - ő nem	0
   mondja: "si est vita - non est ita"; - hanem megindul apraja, véne	0
   - hazát keresni ott "ubi bene". - Bú nélkül hagyja el az ősi lakot, -	0
   és mint madár ha elejt egy fűmagot - dúsan tenyész föl a meddő kopár:	0
   - csimazból is elég egy pár. - Kiválóan ügyes telepedő: - ha egyszer	0
   ráülhet, övé a lepedő, - lepedővel az egész nyoszolya, - aztán a ház	0
   legkisebb zugolya; - pár nap mulva hemzseg a gyarmatos, - ha nem	0
   tetszik, pusztuljon a lakos! - Nincs korlátozva, bizonyos geogr.	0
   fokig, - minden klimát azonnal megszokik, - s ne félj, hogy elszökik!	0
   - nem háborgatja ily könnyelműség, - jelleme a ragaszkodó hűség. -	0
   Bármely idegen elembe' - teszi magát otthonos kényelembe, - ősi	0
   szokásit el nem hagyja, - vérit soha meg nem tagadja, - nem alkalmazza	0
   senkihez magát: - aki vele van, tűrje a szagát! - Legörömestebb	0
   útfélen tanyáz - hol fogadó van, vagy más efféle ház, - és, mint	0
   jámbor apáink régen - kapva kaptak az új vendégen: - mindenki iránt	0
   megelőző, - vele bételni se' győző. - Így terjeszti dicső faját,	0
   - viszi a civilizáció zászlaját - őrszemeit előre kitolva; - hátrál	0
   előtte barbárság, bolha, - ez kénytelen el-eblábóni: - "veteres	0
   migrate coloni" - s megújul a világ, ez az ócska, - no tehát: for,	0
   ever, poloska!...	0
   ^[*] Kant a poloskák szaporodását a világosság befolyásának	0
   tulajdonítá;	0
   ezért hálószobája ablaktábláit nappal sohasem engedte fölnyitni.	0
   (Heine) - A. J.	0
GHAZEL	0
   "Kérdjétek a kalyibától: nem lappang-e ott egy bölcs,	0
      Kit a nagyok pitvarától magához vont az erkölcs."	0
   Az megmondja: ott mély a víz, hol nem látni fenekét;	0
      A diónak külső héja zöld ugyan, de nem gyümölcs.	0
   A bolondot, ha bolondoz, neveti a sokaság:	0
      De ha okos nincs szavában, időt vele te ne tölts.	0
   Szomorúnak lenni mindig nem tanácsos: te, midőn	0
      Szemét sorsod összehúzta, vídám képet akkor ölts.	0
WOHL JANKA EMLÉKKÖNYVÉBE	0
   To love, to like, enyelgénk,	0
   Amaz sok, ez kevés;	0
   (Szótár segélye nélkül	0
   Támadt az érezés;)	0
   Egy szóba' most ezen per	0
   Kiengesztelve lőn:	0
   Zeng édesen: remember!	0
   Át téren és időn.	0
   (1858 jún. 29)	0
DAL ÉS ÖT FORINT^[*]	0
   Ömledezés egy szerkesztőhöz	0
   Csak öt forintot kértem: megtagadtad.	0
   Te egy dalt kértél. Ime itt adom!	0
   Pedig hogy öt forint egy dalt megérjen,	0
   Már ezt - bocsáss meg - tisztán tagadom.	0
   Öt rossz forint a bank rongy-szűleménye,	0
   Szél fúja el, már amint születik;	0
   De lám, ha a dalt egyszer könyvbe nyomták,	0
   Ott megmarad örök itéletig.	0
   Öt rossz forint egy éji múlató kört	0
   Alig idéz a "Komló"-ban elő:	0
   A dalkör egy acél pánt, melyen izzadt	0
   Kohó tüzében - pőröly és ülő.	0
   Öt rossz forintért kapsz olcsó szerelmet;	0
   Dalban csak úgy dől szerelem, forint,	0
   Mert a dalban - s pedig minél silányabb -	0
   Marokkal a gyémánt, arany, rubint.	0
   S te mégsem adnál öt szegény forintot?...	0
   Majd adnak ott fenn hát az angyalok!	0
   Siromra állíts szobrot - öt forintig,	0
   Ha majd a dallásban - megszakadok.	0
   (1858 után)	0
   ^[*] Sárosi egy versének paródiája. A vers után, de nem ellene. - A. J.	0
AZ ÚJ MAGYAR KÖLTŐ	0
   Parodia	0
   Jár számkiüzötten az árva kölök,	0
   Dalt zengedez és dala úgy nyöszörög,	0
   Oly éhes-epedve foly ajkairól,	0
   Hogy tégla repedne fal ormairól.	0
   Zeng tetteket, a haza szebb idejét:	0
   Goromba csatákat, otromba vezért;	0
   Zeng zsálya szerelmet: a lyányka haját,	0
   A szép szemet, arcot, - egyéb nyavalyát.	0
   S míg a dal epedve foly ajkairul,	0
   Ábrándozik - praenumeránsairul!	0
   "Jó gyermekem, a haza szebb idejét	0
   - Nem tudsz te ahoz - sose zengjed.	0
   A lyányka nem érez, az ifju nem ért,	0
   És nincs potya-pénze szerelmeidért:	0
   Némuljon el ostoba versed.	0
   Vagy zengj, de magadnak, erőtlenűl.	0
   Hol senki ne hallja - kemence megűl	0
   S méltó dali bért	0
   Tűzd árva fejedre a fűzfa-babért."	0
   És így köszörűtlen az ifju megyen,	0
   Nem tudja, hol éte, hol ágya legyen,	0
   S míg gyomra tekergeni hagyja, kihal	0
   Bús éneke, tört szusza hangjaival.	0
   "Fedd, fűzfa, örökre az ifju nevét!	0
   Kőjárda! te nyomd kebeledre szivét.	0
   S tán csendes alunni tivornya után:	0
   Zengd álmait éjiden árva cigány."	0
   Szól s nyugszik azóta egy ablak alatt,	0
   Hol vargainas fut, ebecske szalad,	0
   S vészhangon üvöltöz a bakter elé,	0
   S villámgerelyét viszi ágya felé.	0
   De feljön az ormokon a teli hold,	0
   Mint egy kulacs, a hideg éjbe mosolyg.	0
   Oh ifju, mi álmod a mámor után?	0
   Szép álmokat énekel annyi cigány. -	0
   S már nem fut az ebfi - szaglálva megáll:	0
   S ott szendereg egy szivar, álmainál.	0
REMÉNYINEK	0
   Emlékkönyvbe	0
   Karddal melyet dicsővé tenni, egykor	0
   Hiven ajánlád ifju véredet,	0
   A hon, az úgy-e szent hon, félig élt már,	0
   Halál árnyéka rásötétedett.	0
   Te messze távozál, - mi itt maradtunk,	0
   Tompán enyészve, mint sivár növény,	0
   Mely élni nem tud, halni még nem érett,	0
   Ledőlt fa korhadó tövén.	0
   A honfibú, mely elzsibbaszta minket,	0
   Tenálad munkás fájdalom leve,	0
   Nagy, büszke, boldog népek közt forogván	0
   Müvészetedben a magyar neve.	0
   És kik panaszra, mely szóban alél el,	0
   Fület zárnának, a dús boldogok,	0
   Veled kesergik azt, amin te vérzel,	0
   Midőn nyirettyüd úgy sír, úgy zokog.	0
   Most a reménynek egy hangját, Reményi,	0
   Vidd el nyugatra zengő húrodon;	0
   Hirdesse szózatos fád a világnak,	0
   Hogy újra érez, újra él e hon.	0
   És élni fog, - menny, föld minden hatalma	0
   Zúdúljon bár fel, - mert élni akar;	0
   Öngyilkolásra hogy többé fajulna,	0
   Sokkal önérzőbb a magyar.	0
JULISKÁHOZ	0
   Bús az ősznek hervadása,	0
   Hulló lombok, néma táj;	0
   De az ősznek van varázsa,	0
   Enyészetben méla báj.	0
   A gyümölcs hull - semmi: érett!	0
   Hallgat a lomb - semmi: szólt!	0
   Öltsön a mező fehéret -	0
   Semmi: oly dús zöldje volt!	0
   Csak, ha bimbó fővel asznak	0
   A virágok: oh, ez fáj;	0
   Ha reménye új tavasznak,	0
   Most születve, sírba száll	0
   Óh, derülj hát, ifju lélek,	0
   Légy a vídám hajdani;	0
   Gyönge vagy még a zord télnek	0
   Koszorúját hordani!	0
SZÉCHENYI EMLÉKEZETE	0
   Egy szó nyilallott a hazán keresztül,	0
      Egy röpke szóban annyi fájdalom;	0
   Éreztük, amint e föld szíve rezdül	0
      És átvonaglik róna, völgy, halom.	0
   Az első hír, midőn a szót kimondta,	0
      Önnön hangjától visszadöbbene;	0
   Az első rémület kétségbe vonta:	0
      Van-é még a magyarnak istene.	0
   Emlékezünk: remény ünnepe volt az,	0
      Mely minket a kétségbe buktatott:	0
   Gyászról, halálról, szív-lesújtva szólt az,	0
      Napján az Úrnak, ki feltámadott.	0
   Már a természet is, hullván bilincse,	0
      A hosszu, téli fásult dermedés,	0
   Készíté új virágit, hogy behintse	0
      Nagy ünneped, dicső Fölébredés!	0
   Immár az ég - ah, oly hideg korábban!	0
      Irántunk hő mosolyra engede;	0
   A négy folyó és három bérc honában	0
      Kilebbent a tavasz lehellete;	0
   S melynek halálos - úgy tetszék - elaszta,	0
      Életre pezsdült a kór sivatag;	0
   Lassú folyót önérzelem dagaszta,	0
      Büszkén rohant le a szilaj patak.	0
   S fölzenge távol a menny boltos alja,	0
      Gyümölcshozó év biztató jele,	0
   Hallott korán megdördülő morajja -	0
      Midőn egyszerre villám sújta le.	0
   Széchenyi meghalt - Oh, mind, mind csalékony:	0
      Te víg tavasz-nap! ujjongó mezők!...	0
   Széchenyi meghalt - S e nagy omladékon:	0
      Élünk-e hát mi? búsan kérdezők.	0
   Mert élni hogyha nem fajúlva tengés,	0
      Olcsó időnek hasztalan soka;	0
   De vérben, érben a vidám kerengés,	0
      Mely szebb jövendő biztos záloga;	0
   Ha célra küzdvén, nagy, nemes, dicsőre,	0
      Így összehat kezünk, szivünk, agyunk,	0
   Vezérszó: ildom, a zászlón: előre! -	0
      Ő az, ki által lettünk és vagyunk.	0
   Megrontva bűnöd és a régi átok,	0
      Beteg valál, s nem érzéd, oh magyar;	0
   Nép, a hazában nem volt már hazátok:	0
      Sírt még hogy adna, állt az ős ugar.	0
   S mint lepke a fényt elkábulva issza,	0
      Úgy lőn nekünk a romlás - élvezet;	0
   Egy-két kebel fájt még a multba vissza:	0
      Nem volt remény már, csak emlékezet.	0
   De, mely a népek álmait virasztja,	0
      Elhagyni a szelíd ég nem kivánt;	0
   Széchenyit küldé végtelen malasztja	0
      E holttetembe érző szív gyanánt,	0
   Hogy lenne élet-ösztön a halónak,	0
      Bénult idegre zsongitó hatás,	0
   Reménye a remény nélkül valónak:	0
      Önérzet, öntudat, feltámadás.	0
   Midőn magát ez nem tudá szeretni,	0
      Ő megszerette pusztuló faját.	0
   Oh, nemzetem, ha fognád elfeledni,	0
      Hogyan viselte súlyos nyavalyád?	0
   És mennyi harcot küzde önmagával?	0
      Hány izgatott, álmatlan éjjelen?	0
   Míg bátorító Macbeth-jóslatával	0
      Kimondá: "a magyar lesz" - hogy legyen!	0
   Bizton, ezer bajunk közt, megtalálta	0
      Azt, ami fő, s mindent befoglaló:	0
   "Elvész az én népem, elvész - kiálta -	0
      Mivelhogy tudomány nélkül való."	0
   S míg kétle a bölcs, hátrált a tevékeny,	0
      Bújt az önérdek, fitymált a negéd:	0
   Ő megjelenve, mint új fény az égen,	0
      Felgyújtá az oltár szövétnekét.	0
   És ég az oltár. Ím, körébe gyűltünk,	0
      Szétszórt bolyongók a vész idején.	0
   Már is tüzénél szent lángra hevültünk,	0
      Fénye világol sorsunk ösvenyén.	0
   Oh, rakjuk e tüzet, hogy estve nála	0
      Enyhet találjon áldó magzatunk!	0
   Ez lesz a méltó, a valódi hála	0
      Mit a nagy Jóltevőnek adhatunk.	0
   De hogy' kövesse nyomdokát az ének?	0
      Némuljon el, lant, gyönge szózatod.	0
   Hazám tudósi, könyvet nagy nevének!	0
      Klió, te készítsd legdicsőbb lapod!	0
   Évezredek során mit összejegyzél	0
      Honfi-erény magasztos érdemét,	0
   Arany betűkkel érctáblába metszél:	0
      Abból alkosd Széchenyi jellemét.	0
   Ird azt, ki a pusztán népét vezérli;	0
      Ki kürtöl, és lerogy a régi fal;	0
   Tarquin előtt ki arcát megcseréli;	0
      Fülepet ostoroz lángajkival;	0
   Ki győzni Athént csellel is szorítja;	0
      Kit bősz csoport elítél, mert igaz;	0
   Ki Róma buktán keblét felhasítja -	0
      Elég... a példa fáj: Széchenyi az!	0
   Ő szól: s mely szinte már kővé meredten	0
      Csak hátra néze, mint Lóth asszonya,	0
   A nemzet él, a nemzet összeretten,	0
      Átfut szivén a nemlét iszonya;	0
   Szól újra: és ím lélek űl a szemben;	0
      Rózsát az arcra élet színe fest;	0
   Harmadszor is szól: s büszke gerjelemben	0
      Munkálni, hatni, küzdni vágy a test.	0
   Hitel, Világ és Stádium! ti, három -	0
      Nem kézzel írt könyv, mely bölcsel, tanít,	0
   De a lét és nemlét közti határon	0
      Egekbe nyúló hármas pyramid!	0
   Ám, hadd üvöltsön a Számum viharja,	0
      Dőljön nyugatról a sivár homok:	0
   A bújdosók előtt el nem takarja,	0
      Melyet ti megjelöltök, a nyomot.	0
   S lőn új idő - a régi visszacsökkent -	0
      Reményben gazdag, tettben szapora;	0
   A "kisded makk" merész sudárba szökkent;^[*]	0
      Ifjú! ez a kor: "Széchenyi kora."	0
   Nézd az erőt: hatása mily tömérdek -	0
      De ne imádj: a munka emberé -	0
   Szellem s anyag, honszeretet s önérdek	0
      Mily biztosan lejt a közjó felé.	0
   Majd elborúlni kezde láthatára:	0
      Kik műve által lettünk magyarok;	0
   Nem ügyelénk többé vezérnyomára,	0
      Mi napba néző szárnyas Ikarok.	0
   Oh, hogy riadt fel intő jós-ajakkal! -	0
      S midőn a harc dúlt, mint vérbősz Kain,	0
   Hogy álla tört szívvel, merev hajakkal -	0
      Egy új Kasszándra Trója lángjain!	0
   Hosszú, nehéz, sötét lőn akkor éjünk,	0
      Nyugalma egy álarcozott halál;	0
   S midőn a szív feldobbant, hogy reméljünk:	0
      Nagy szellem! íme, köztünk nem valál.	0
   Oh, mely írígy sors önző átka vett el,	0
      Hogy ébredésünk hajnalát ne lásd? -	0
   Vagy éppen egy utolsó honfi-tettel	0
      Tagadnod kelle - a feltámadást?...	0
   Nem, Üdvezült, nem!... fájdalmunk hevében	0
      Hamvad ne sértse káromló beszéd,	0
   Oh, nézz egedből és örvendj e népen,	0
      Mely soha így még nem volt a tiéd!	0
   Leomlunk sírodon szent döbbenéssel,	0
      A sujtó karra félve ismerünk:	0
   De Antéuszként majd ez illetéssel	0
      Küzdelmeinkhez új erőt nyerünk.	0
   Emléket, oh hazám mit adsz e sírra?	0
      Hová tekintesz földeden, magyar,	0
   Hol Széchenyi nevét ne lásd megírva	0
      Örök dicsőség fénysugárival?	0
   Ha büszke méned edzi habzó pálya,	0
      Ha eszmeváltó díszes körbe gyűlsz,	0
   Ha szárnyakon röpít a gőz dagálya,	0
      Ha tenni, szépre, jóra egyesülsz; -	0
   Duna, Tisza... ez mely prüsszögve hordja	0
      Fékét, s szabályhoz törni kénytelen;	0
   Amannak hódol a sziklák csoportja,	0
      S Trajánusz híre újból megjelen;	0
   Az ifju szép Pest, ki bizton ölelve	0
      Nyujt Corvin agg várának hű kezet,	0
   S az édes honni szót selypíti nyelve - -	0
      Széchenyié mindez emlékezet!	0
   Széchenyi hírét, a lángész csodáit,	0
      Ragyogja minden távol és közel:	0
   Áldozni még jerünk - ah, oly sokáig	0
      Nem értők - Széchenyi szivéhöz el.	0
   Nem láttuk, e szív néha mit palástol	0
      Hordván közöny havát és gúny jegét:	0
   Hogy óvni gyönge csíráit fagyástól	0
      Őrizze életosztó melegét.	0
   Értünk hevült, miattunk megszakadt szív,	0
      Te, az enyészet ágyán porladó!	0
   Késő, de tartozott szent hódolat hív:	0
      Egy nemzeté, ím, e hálás adó.	0
   El kelle buknunk - haj, minő tanulmány! -	0
      Meg kelle törnöd - oh, mily áldozat! -	0
   Hogy romjaidra s romjainkra hullván,	0
      Adjunk, Igaz! tenéked igazat.	0
   Szentebb e föld, honunk áldott alapja,	0
      Mióta, nagy szív, benne nyúgoszol;	0
   Szentebb a multak ezredévi lapja,	0
      Mióta, nagy név, hozzá tartozol.	0
   Koszorút elő!... morzsoljuk el könnyűnket;	0
      Az istenülés perci már ezek!	0
   Borítsa ünneplő mirtusz fejünket:	0
      Reménnyé váljon az emlékezet.	0
   Nem hal meg az, ki milliókra költi	0
      Dús élte kincsét, ámbár napja múl;	0
   Hanem lerázván, ami benne földi,	0
      Egy éltető eszmévé fínomul,	0
   Mely fennmarad s nőttön nő tiszta fénye,	0
      Amint időben, térben távozik;	0
   Melyhez tekint fel az utód erénye:	0
      Óhajt, remél, hisz és imádkozik.	0
   Te sem haltál meg, népem nagy halottja!	0
      Nem mindenestül rejt a cenki sír;	0
   Oszlásodat még a család siratja -	0
      Oh, mert ily sebre hol van balzsamír?...	0
   Mi fölkelünk: a fájdalom vigasztal:	0
      Egy nemzet gyásza nemcsak leverő:	0
   Nép, mely dicsőt, magasztost így magasztal,	0
      Van élni abban hit, jog és erő!	0
   ^[*] Minden jelenetek jövendő fényt mutatnak nemzetünknek, minek	0
   megjövendölésére semmivel több jóslói tulajdon nem kell, mint	0
   előre megmondani, hogy a kisded makkból, ha meg nem romlott,	0
   idővel termő tölgyfa lesz, csak senki el ne gázolja. Széchenyi. - A. J.	0
MONDACSOK I.	0
    FÉLMAGYARSÁG	0
   Az én fiatal koromban	0
      (Vonj le negyven évet)	0
   Magyar volt a honfi keble,^[*]	0
      Csak a lába német.	0
   Most a melle zsák-kabátban	0
      Úszik a köz árral:	0
   Csak amúgy földszint protestál	0
      Hosszu csizmaszárral.	0
   ^[*] Atillában jártak, de nem pantalonnal. - A. J.	0
    CILINDER	0
   A kalapom cilinder,	0
   Nem holmi csekélység:	0
   Ha fölteszem: magasság,	0
   Ha leveszem: mélység.	0
AZ ÖRÖK ZSIDÓ	0
   Pihenni már. - Nem, nem lehet:	0
   Vész és vihar hajt engemet,	0
   Alattam a föld nem szilárd,	0
   Fejem fölött kétélü bárd...	0
      Tovább! tovább!	0
   Az út, hová talpam nyomul,	0
   Sűlyed, ropog, átvékonyul;	0
   Ónsúllyal a kolosszi lég	0
   Elzúzna, ha megállanék...	0
      Tovább! tovább!	0
   Rettent a perc, a létező,	0
   S teher minden következő;	0
   Új léptem új kigyón tapod:	0
   Gyülölöm a mát s holnapot...	0
      Tovább! tovább!	0
   Éhes vagyok: ennem iszony;	0
   Láng az ital, midőn iszom;	0
   Álmam szilaj fölrettenés,	0
   Kárpit megől szivembe kés...	0
      Tovább! tovább!	0
   S melyet hazud a sivatag,	0
   Mint délibáb: tó és patak;	0
   Gyümölcs unszol, friss balzsamu:	0
   Kivűl arany, belűl hamu...	0
      Tovább! tovább!	0
   Rohannom kell - s a földi boly	0
   Mellettem gyorsan visszafoly:	0
   Ködfátyol-kép az emberek:	0
   Én egy arcot sem ismerek...	0
      Tovább! tovább!	0
   Oh, mily tömeg? s én egyedűl,	0
   Útam habár közé vegyül:	0
   Érzem, mint csónak a habot,	0
   Hogy átmenet mind rám csapott.	0
      Tovább! tovább!	0
   Az üstökös meg' visszatér,	0
   Kiröppent nyíl oda is ér,	0
   Az eldobott kő megpihen:	0
   Én céltalan, én szüntelen	0
      Tovább! tovább!	0
   Pusztán folyam mért nem vagyok,	0
   Hogy inna fel aszú homok!	0
   Mért nem futó, veszett vihar,	0
   Mely ormokon egyszer kihal...	0
      Tovább! tovább!	0
   Irígylem az ágról szakadt	0
   Levélkét: hisz majd fennakad;	0
   Irígylem az ördögszekért:	0
   Árokba hull: céljához ért...	0
      Tovább! tovább!	0
   Szegény zsidó... Szegény szivem:	0
   Elébb-utóbb majd megpihen.	0
   Az irgalom nagy és örök,	0
   Megszán s átkom nem mennydörög:	0
      Tovább! tovább!	0
RENDÜLETLENÜL	0
   Hallottad a szót: "rendületlenül -"	0
   Midőn fölzengi myriád ajak	0
   S a millió szív egy dalon hevül,	0
   Egy lángviharban összecsapzanak?...	0
   Oh, értsd is a szót és könnyelmü szájon	0
   Merő szokássá szent imád ne váljon!	0
   Sokban hívságos elme kérkedik,	0
   Irányt még jóra, szépre is az ád;	0
   Nem mondom: a hont ők nem szeretik;	0
   De jobban a tapsot, mint a hazát...	0
   Oh, értsd meg a szót és hiú dagályon	0
   Olcsó malaszttá szent imád ne váljon!	0
   Fényt űz csinált érzelmivel nem egy,	0
   Kinek világát csak divat teszi:	0
   Őnála köntös, eb, ló egyremegy,	0
   S a hon szerelmén a hölgyét veszi...	0
   Oh, értsd meg a szót s függve női bájon,	0
   Külcsillogássá szent imád ne váljon!	0
   Van - fájdalom! - kinek cégér hona.	0
   Hah! tőzsér, alkusz és galambkufár:	0
   Ki innen! e hely az Úr temploma:	0
   Rátok az ostor pattogása vár!...	0
   Oh, értsd meg a szót: kincs, arany kináljon:	0
   Nyerészkedéssé szent imád ne váljon!	0
   Szeretni e hont gyakran oly nehéz: -	0
   Ha bűnbélyeg sötétül homlokán,	0
   Gyarló erényünk öntagadni kész,	0
   Mint Péter a rettentő éjtszakán.	0
   Oh, értsd meg a szót: fényben, vagy homályon -	0
   De kishitűvé szent imád ne váljon!	0
   Szeretni a hont - ah! még nehezebb,	0
   Midőn az ár nő, ostromol, ragad...	0
   És - kebleden be-vérző honfiseb -	0
   Bújsz a tömegben, átkos egymagad.	0
   Oh, értsd meg a szót s győzve a ragályon	0
   Káromkodássá szent imád ne váljon!	0
   Hallottad a szót: "rendületlenül"?	0
   Ábránd, hiúság, múló kegy, javak, -	0
   Lenn a sikamló tér, nyomás felül,	0
   Vész és gyalázat el ne rántsanak.	0
   Oh, értsd meg a szót: árban és apályon	0
   - Szirt a habok közt - hűséged megálljon!	0
KIES ŐSZ	0
   Okt. 20.	0
   Még nem hallom a pacsirtát,	0
   Mely tavaszról zengve hírt ád	0
   S égbe fúrja énekét;	0
   A nap, a föld édes-ketten	0
   Nem mulatnak önfeledten,	0
   Váltva csókjok melegét.	0
   Ősz ez! ősz ez!... mindhiába	0
   Tűz virágot gyér hajába,	0
   Színli csalfán a tavaszt;	0
   A mezőt bárhogy ruházza:	0
   Szebb időnek rémes váza -	0
   Közte sárgul a haraszt.	0
   Zöld az erdők lombja bátor,	0
   Fénylik este a mennysátor:	0
   Van hiány már fönn és lenn;	0
   Csillag és lomb egyre ritka:	0
   Őszi hullás fájó titka:	0
   Rezgi által csöndesen.	0
   Hasztalan, hogy új virágba	0
   Borul ismét a fa ága,	0
   S új szerelmet ünnepel:	0
   Kit vidítson meddő éke?	0
   Egy fuvallás... azzal vége:	0
   Váltja szemfödő lepel.	0
   Óh, ne bizzunk e varázsra:	0
   Kész anyag gyűl hervadásra,	0
   Az enyészet gazdagul,	0
   Fű-fa zöldje azér' hajt csak	0
   Hogy, mit sírva megsóhajtsak,	0
   Több legyen majd, ha lehull.	0
   Mit remegsz? él, bár lekötve	0
   Szunnyad olykor téli nedve,	0
   Természetben nincs halál;	0
   Nyúgalom csak mély alélta,	0
   - Mindig új az ősi példa -	0
   Ami rég volt, most is áll.	0
   És ha jő sugár, mely csábit	0
   S el-elrugja csalvirágit:	0
   Termő-elve ép marad;	0
   Legjavából nem fecsérel, -	0
   S mely gyümölcsöt ápol, érlel.	0
   Ád az Isten új nyarat!	0
   Megüdvözöllek régi búm dalával,	0
   Remények éve! áldom jöttödet.	0
   Oh tégy irgalmat e szegény hazával!	0
   Ha bünhödénk, elég a bünhödet,	0
   S elég viselni - ha mint Jób - keresztünk,	0
   Szirt is leroskad, nemhogy férfi váll.	0
   Ne csalj, ne csalj, midőn remélni kezdtünk,	0
   Még egy csalódás: annyi mint - halál!	0
A HÁROM-PIPA UTCA	0
   Kisfaludy egy pipáról	0
         Monda elmés pipadalt:	0
   Illő, hogy e "három pipa"	0
         Nyujtson érte diadalt.	0
   Éljen hát az ő utcája!	0
   S a magyarnak "nagy pipája"	0
         (Mint a régi példa jár),	0
         Legyen egyszer tömve már!	0
   (1861 febr.)	0
MAGÁNYBAN	0
   Az óra lüktet lassu percegéssel,	0
   Kimérve a megmérhetlen időt;	0
   Ébren a honfigond virasztva mécsel,	0
   Homlokra összébb gyűjti a redőt.	0
   Vajúdni meddig tart még e világnak?	0
   Sors! óraműved oly irtóztató:	0
   Hallom kerekid, amint egybevágnak:	0
   De nincs azokhoz számlap, mutató.	0
   Jön, jön... egy istenkéz sem tartja vissza...	0
   Mint mélybe indult sziklagörgeteg:	0
   Élet? halál? átok, vagy áldás lesz? - Ah,	0
   Ki mondja meg! ki élő mondja meg!	0
   Vár tétován a nép, remegve bölcse,	0
   Vakon előtte kétség és homály.	0
   Idő! szakadna bár méhed gyümölcse...	0
   Ne még, ne még - az istenért! - megállj.	0
   Oh mert tovább e kétség tűrhetetlen,	0
   A kockarázás kínját érzenünk;	0
   De nyújtanók a percet, míg vetetlen	0
   A szörnyü csont, ha rajta mindenünk.	0
   Egy lépés a gomolygó végtelenbe,	0
   Holott örvényzik a lét, a halál:	0
   És mi fogódzunk a hitvány jelenbe:	0
   Tarts még egy kissé, gyönge szalmaszál!	0
   Még egy kevéssé... De mely kishitűség!	0
   El, el! ne lássam e dúlt arcokat!	0
   Ész, egybeforrt vágy, tiszta honfihűség,	0
   Bátorságot nekünk mindez nem ad?	0
   Megvert reménnyel induljunk csatába?	0
   Hitben feladjuk már a diadalt?...	0
   Nem, nem! Szivünk egy vértanú imába'	0
   Megedzve, kezdjük a győzelmi dalt!	0
   Az nem lehet, hogy milliók fohásza	0
   Örökké visszamálljon rólad, ég!	0
   És annyi vér - a szabadság kovásza -	0
   Posvány maradjon, hol elönteték.	0
   Támadni kell, mindig nagyobb körökben,	0
   Életnek ott, hol a mártir-tetem	0
   Magát kiforrja csendes földi rögben:	0
   Légy hű, s bízzál jövődbe, nemzetem.	0
   Nem mindig ember, aki sorsot intéz;	0
   Gyakran a bölcs is eszköz, puszta báb;	0
   S midőn lefáradt az erőtelen kéz,	0
   A végzet tengelye harsog tovább;	0
   Csüggedve olykor hagyja lomha gépűl	0
   Magát sodorni az ember fia:	0
   De majd, ha eszmél s öntudatra épűl,	0
   Feltűnik egy magasb hármónia.	0
   És vissza nem foly az időnek árja,	0
   Előre duzzad, feltarthatlanúl;	0
   Csak szélein marad veszteg hinárja,	0
   S partján a holt-viz hátra kanyarúl.	0
   Bízvást!... mi benn vagyunk a fősodorban:	0
   Veszhet közőlünk még talán nem egy:	0
   De szállva, ím, elsők között a sorban,	0
   Vásznunk dagad, hajónk előre megy!	0
   (1861 ápr.)	0
PALÓCZY HALÁLAKOR	0
   1861 ápr. 27	0
   Menj, fáradt veterán!... Egy nemzet látta halálod,	0
   Kézben fegyverrel, harcon elesni dicső!	0
VOJTINA ARS POÉTIKÁJA	0
      Tele vagyok, dallal vagyok tele,	0
   Nem, mint virággal a rét kebele,	0
   Nem mint sugárral, csillaggal az ég:	0
   De tartalmával a "poshadt fazék,"^[*]	0
   Vagy mint csatorna, földalatti árok,	0
   Amelybe nem csupán harmat szivárog. -	0
   Tele vagyok. Nincs tűrni mód tovább:	0
   Feszít a kóranyag, a zagyva táp.	0
      Olvastam egypár száz kötetre ment	0
   Regény-, beszély-, poéma-speciment:	0
   Kit meg ne rontson aztán ennyi zöld! s	0
   Ne rágjon ennyi éretlen gyümölcs! -	0
   Melyből világok lettek, a kaosz -	0
   Bennem hasonló zűr támadt ahoz,	0
   Hemzsegve tarkán "mint a beteg álma":	0
   Lássuk, ha e zűrből valami válna.	0
      Költő leánnyal, borral nagyralát:	0
   Tőlem ne várja senki már dalát.	0
   Bort... legfölebb ha néha megiszom:	0
   S a szerelem... rég volt az! rég bizon.	0
   Én is szerettem: (oh, ez édes emlék	0
   Szivemre most is oly enyhítve ömlék!)	0
   De halkan, zaj ne'kül... mint a virág	0
   Egymásra hajlik és hangot nem ád	0
   Midőn felpattan illatos pora	0
   S elönti a kéj boldog mámora.	0
   Egy mukkomat se hallád, vaksi hold!...	0
   (Látta-e, nem tudom, vagy ott se volt);	0
   Nem kiabáltam a természetet,	0
   Csak érzém, mit szivembe ültetett;	0
   S midőn szerelmet a leánynak esdék:	0
   Nem oly szagú volt mint a nyomdafesték.	0
      De a hazáról... Úgy van, a haza!	0
   Zengjen felőle hát a dal, nosza!...	0
   Késő ez is: mi haszna lelkesűl	0
   Az ember, ha középen belesűl!	0
   De meg, mit érne gyöngéd szó nekik,	0
   Midőn a hont ordítva szeretik? -	0
   Midőn legszebb virág a mályva-rúzsa:	0
   Köténybe rejti kis bokrát a múzsa.	0
      Volt a hazának egy-két énekem.	0
   Bágyadt, igaz, s "örömtől idegen":	0
   De honfi keble érzé a panaszt,	0
   A csendben, éjben jól kivette azt;	0
   S a fájdalomban, mely elfojtva sírt,	0
   Ön-fájdalmát lelé, s hozzá az írt.	0
   Sebet tör a dal, de balzsamteli	0
   Ujjával ismét megengeszteli.	0
      Most helyzetünk valóban istenáldás:	0
   Ének se kell, csupán hangos kiáltás.	0
   Ki a hazáról mond nagyot, sokat:	0
   Csak rajta! nem hiába kurjogat.	0
   De bár a hont szeretjük egyaránt:	0
   Van a modorban néha, ami bánt;	0
   Mert jóllehet az érzés egyre megy:	0
   A költő, s a... cipész-inas, nem egy.	0
      Én már ezentul ilyetén gyalog	0
   Versen... csak így pálcán lovagolok;	0
   Zúg, sistereg, szédűl szegény fejem:	0
   Nincs odafent, szárnyas lovon, helyem.	0
   S azóta, hogy nem mondtam éneket,	0
   "Mély hallgatásban torkom elrekedt";	0
   S mint hangjavesztett opera-dalár,	0
   Lettem éneklőből... énektanár.	0
      Mendacem oportet esse memorem:	0
   Költőnek ezt ajánlani merem.	0
   Nem épen tisztes, de derék szabály,	0
   Versembe jól fér, s a mellett - talál.	0
   Azaz - magyarra téve a szavak:	0
   "Költő hazudj, de rajt' ne fogjanak";	0
   Mert van egy példa, hogy: a sánta eb...	0
   A sánta költő még keservesebb.	0
      Hazudni rút. Ez ellen a morál,	0
   A társas illem egykint perorál;	0
   De költőnek, bár lénye isteni,	0
   Nemcsak szabad: - szükség fillenteni.	0
   Avagy felettünk nem hazud az ég,	0
   Bolttá simulva, melynek színe kék?	0
   A támadó nap burka nem hazud?	0
   S fejünk felett, min jár, nem ál az út?	0
   A csillagok hullása nem csaló?	0
   Távol hegy, erdő kék színe való?	0
   Szivárvány hídja nem csak tettetés?	0
   A látkör széle nem csúf rászedés?	0
   A délibáb, midőn vizet csinál,	0
   Melyben torony, fa kettészelve áll,	0
   Lebegve orma, tótágast az alja:	0
   Hát nem szemed, szomjad ingerli, csalja?...	0
   Minden hazugság, földön ami szép:	0
   Csontváz, ijesztő a valódi kép;	0
   Azt vérrel, hússal ékesíteni	0
   Jer, jer költő!... hazudva isteni!	0
      Győzz meg, hogy ami látszik, az való;	0
   Akkor neved költő lesz, nem csaló, -	0
   Amint nem az volt rég az átheni,	0
   Malacvisítást tudva színleni;	0
   Ellenben a pór, aki szűr alatt	0
   Ríkatta disznát, és kuhin maradt,	0
   Bár a visítót gúnyosan emelte,	0
   A hallgatók füttyét megérdemelte.	0
   Mert a közönség érzé, hogy amaz	0
   Úgy rí, miként legtöbbször a malac,	0
   Míg a valódi - csont és vér noha -	0
   Tán úgy sikoltott, mint másszor soha.	0
      Itt a különbség: hogy e látszatot	0
   Igaz nélkül meg nem csinálhatod.	0
   Csakhogy nem ami rész szerint igaz, -	0
   Olyan kell, mi egészben s mindig az.	0
   Talán nem való, hogy ez s ez úgy esett,	0
   Tán ráfogás a felhozott eset:	0
   Mátyás király nem mondta s tette azt;	0
   Szegény Tiborc nem volt élő paraszt;	0
   Bánk a nejével, megvénült falun,	0
   Sosem dühönge többé a szarun,	0
   Evett, ivott, míg végre elalún:	0
   De mit nekem valód, ha ez esetben	0
   Bánk törpe lesz, Mátyás következetlen?	0
   Ha semmi évszám, krónikás adat	0
   Engem le nem győz, hogy nem tett vadat?	0
   Nekem egész ember kell és király,	0
   Vagy férj, nejéért aki bosszut áll,	0
   S ember-, király-, meg férjben az egyén:	0
   Csip-csup igazzal nem törődöm én.	0
      De bár egész, s örök - úgy puszta-nyersen	0
   Feladva, nem segít valód a versen.	0
   Itt kell már a szabály: "költő, hazudj!"	0
   Nem olyan ám mind, hogy belőle tudj:	0
   Mert van sok eszme, igaz fogalom,	0
   Mitől előre borsózik dalom.	0
   Az egyszeregy, bár meg nem dönthető,	0
   Képzelmi szósszal bé nem önthető;	0
   Sem oly igazság, min függ a peres;	0
   Sem a rideg tan, elvont, rendszeres;	0
   Vond bár kivűl reá költői mázad:	0
   A pőre tartalom fejedre lázad;	0
   Vagy, mint midőn az óriás boa	0
   Nagy martalékkal hömpölyög tova,	0
   Gímet rabolván, vagy bölénytinót,	0
   Féltesttel amely még száján kilóg,	0
   Hétszámra hordja az ágbogas fejet,	0
   Vélné az ember, egy erdőt evett,	0
   Hétszámra látni, hogy szerv- és idomra	0
   Különböző táppal vesződik gyomra:	0
   Úgy jár az istenadta költemény	0
   A nyers igazzal, mely dacos, kemény;	0
   Csakhogy sokára sem emészti meg:	0
   Marad nehéz, feloldatlan tömeg.	0
      Akarsz repülni? hát csak rajta! höss!...	0
   Hanem szárnyadra ólomsúlyt ne köss.	0
   Bár fontos a földszint némely való:	0
   Ott fenn, a hígban, nem neked való;	0
   Kivéve hogyha tán bölcsen rakod	0
   Mint léghajóba, megmért súlyagod:	0
   Már táncol a gömb, mint betyár lova,	0
   Kit nem bocsát a csárda oszlopa,	0
   Már fel s alá kapkodja üstökét	0
   Hogy elszakítsa tartó köldökét,	0
   Recseg az oszlop, enged a kötél,	0
   A tenger néző szívszorongva fél	0
   Hogy felnyilallik a könnyű golyó,	0
   S egy perc alatt eltűn a léghajó,	0
   El, végtelen világokon keresztül,	0
   A semmibe, örökre, mindenestül!...	0
   De te nyugodtan ülsz még a kosárba',	0
   Előtted óra, és a percre várva	0
   Midőn kiálthatsz: "a kötélre! vágd!"	0
   S többé a földdel semmi cimborád.	0
   Ám érzi súlyát a szélházi gömb,	0
   Megemelinti és azt mondja: öhm!	0
   Lassan, nehézkesen úgy szárnyra kel,	0
   Mint bérci sas ha nagy zsákmányt cipel.	0
   És ím! előtted ég és föld kitárul,	0
   Nézhetsz föl és le a közös határrul:	0
   De, hogy ne szálljon vakmerőn veled,	0
   A léghajót csinján mérsékeled,	0
   S midőn egekbe igy zarándokol:	0
   Azt sem felejted: "hátha lebukol!"	0
      Ily célra megjár a bölcselmi eszme,	0
   Különben annyi, mintha kárbaveszne.	0
   S amit tapasztalsz, a konkrét igaz,	0
   Neked valóság, egyszersmind nem az.	0
   Vásár az élet: a földnek lakossa	0
   Lót-fut, könyökli egymást, és tapossa,	0
   Ad-vesz, civódik, káromol, kacag;	0
   Por, sár megöl, megfojt a hagyma-szag;	0
   S ha kételkednél, hogy mindez való,	0
   Lépen bök egy rúd, feltaszít a ló: -	0
   Mit gondolsz? ha énekedbe öntenéd	0
   Úgy, mint van, e sok mozgó pecsenyét;	0
   Ha e vásárból egy karéjt levágva	0
   Beléillesztnéd a dalvilágba:	0
   Mit gondolsz, nyerne a költő vele	0
   Hogy ily igazzal zsúfolá tele?	0
   Hogy macskástúl-ebestül átvevé	0
   Azt, aminek árnyéka az övé?...	0
   Állok Dunánk szélén, a pesti parton:	0
   Előttem a kép, színdús üde karton:	0
   Felleg s hegy által a menny kékje csorba.	0
   A nap most száll le a város-majorba;	0
   Büszkén a Gellért hordja bársonyát,	0
   S fején, mint gondot, az új koronát;	0
   Lenn a Tabánban egy toronytető	0
   Gombjának fénye majdnem égető;^[**]	0
   Míg fönt a Mátyás ódon temploma	0
   Szürkén sötétlik, múlt idők roma;	0
   És hosszu rendje apró sűrü háznak	0
   Fehérlik sorba', mint gyepen a vásznak;	0
   Alant a zölden tiszta nagy folyam,	0
   Mint egy smaragd tó bércek közt, olyan,	0
   Meg nem legyinti szellő' s fecske szárnya,	0
   Csak mélyén lüktet forradalmas árja;	0
   Felszíne tűkör, és abban, mikép	0
   Tündéri álom, az előbbi kép	0
   Tisztára mosdva, felfordítva ring,	0
   Mint lenge kárpit, a merő fal ing...	0
   Ábrándos lelkem a hullámba mélyed, -	0
   Vágyban elúszva búvárlom a mélyet:	0
   Itt, itt a nimfák! itt a cháriszok!...	0
   Az utcán por, bűz, német szó, piszok.	0
      Nem a való hát: annak égi mássa	0
   Lesz, amitől függ az ének varázsa:	0
   E hűtlen hívség, mely szebbít, nagyít -	0
   Sulykot, bizony, nem egyszer elhajít:	0
   Ez alkonysúgár, mely az árnyakat,	0
   E köd, mely nőteti a tárgyakat;	0
   E fénytörődés átlátszó habon,	0
   E zöld, esős lég egy május-napon;	0
   Ez önmagánál szebb, dicsőbb természet:	0
   Egyszóval... a költészet.	0
      Azonban azt se véld, hogy a való	0
   Kirúgva jobb egészen láb alól,	0
   Hogy némi kósza föllengésben áll	0
   A híres eszmény, vulgo: ídeál;	0
   Hogy csak néhány szó, egy kis lexikon	0
   Kell: és tiéd a Parnassz, Helikon:	0
   "Csermely, virág, lomb, szellő, hattyudal,	0
   Ábránd, minőt a sejtelem sugall,	0
   Kék távol, esti csillag, félhomály"	0
   (Tanuld meg: félig semmit se csinálj!)	0
   A "Hóra, Flóra, Grácia, Pszüché"	0
   S a többi, - hogy keverd mind együvé	0
   S detur, signetur: "ideál" Hahó!	0
   Csinján, barátom: több is kell ahó!	0
      Idea: eszme. Nem szó, nem modor.	0
   Azt hát fejezzen ki vers, kép, szobor:	0
   S eszményi lesz Béranger, mint Horác,	0
   Vagy a görög, melyet ő magyaráz;	0
   Nem is kell a bajuszos Berzsenyi	0
   Vállára ó palástot metszeni:	0
   Jobb, hogy találva ő van és kora,	0
   Mint régi Hellász... fűzött bocskora!	0
   Jelennek írunk... és tán a jővőnek,	0
   (Legtöbbje pénzért a betűszedőnek,	0
   De az sosem hallgatja Vojtinát,	0
   Gyártván divathoz a vásárfiát;)	0
   Jelennek ír, ki a jelenben él,	0
   - Mondom - közöttünk hisz, szeret, remél,	0
   Küzd, vágy, remeg, örvend, szomorkodik:	0
   Mért élne visszább, vagy húsz századig?	0
   Kinek szokott ruhája lenge burnus,	0
   Csak nyűg, teher lábán az ó kothurnus;	0
   S kiről tudom jól: ki apja-fia,	0
   Röstellem azt, ha élve múmia.	0
   ^[*] Olla potrida. - A. J.	0
   ^[**] Ez 1849-ben volt így. - A. J.	0
LEVÉL JÓKAIHOZ	0
   Vége az országgyűlésnek,	0
      Már nem kell több dikció:	0
   Tudjuk már, hogy amért küzdénk	0
      Nem egyéb, csak fikció.	0
   Egész ország csendes, nyúgodt,	0
   Csupa boldogságban elring:	0
   S hogy ne ébredjen, ne ríjon,	0
   Legyezi Ritter von Sch...	0
   Nosza tehát, édes Mórom,	0
      Vesd le a nagy gondokat:	0
   Múzeumba nem kell járni,	0
      Neugebaud' se hívogat.	0
   Tarts egy kurta monológot,	0
   Ilyenformát, édes Mórom:	0
   "Füllentettem egyszer-másszor,	0
   Hogyha megfogom az orrom;	0
   Igértem beszélyt, novellát,	0
      Hindut, perzsát, arabot;	0
   Tűztem is határidőket,	0
      Sohanapja holnapot:	0
   Eltelt már azóta "kis-kedd"	0
   El a "borjunyúzó pintek",	0
   Hogy adott igéretimre	0
   Még oda sem hederintek.	0
   Diszn... azaz hogy nem szép tőlem	0
      Cserbe' pácba' hagyni mást;	0
   Annál szebb lesz a novella,	0
      Jó barátom, majd meglásd:	0
   Ma fogom a penna végit	0
   S firkantok a "Figyelőnek"	0
   Olyat, hogy soh'se kivánjon	0
   Szebbet, jobbat... szemfedőnek!"	0
   (1861 aug.)	0
GRAMMATIKA VERSBEN	0
   El van már temetve ama korcs bennünket,	0
   Nem ficamítja ki többé az eszünket,	0
   Hacsak fel nem támad hetedszer is, mint a	0
   Regényhőst életre hozza egy csöpp tinta.	0
   Nosza, még a többit, ami nem fér főben,	0
   Temessük el ím e kolerás időben;	0
   Mert a nyelvnek is van pestises járványa,	0
   Ha nem volna, csinál doktora, bábája.	0
   Mi a nyelvet rontja, az a legfőbb veszély:	0
   Hogy még a paraszt is mind magyarul beszél.	0
   Grammatikát nem tud, hiába csináljuk,	0
   Mégis egyre darál, egyre fecseg szájuk.	0
   Ugy beszél mint apja, nem halad a korral,	0
   Nemes oltvány helyett él ösi vackorral;	0
   Azt se tudja: ki, mi; azt is összevéti;	0
   Három szál fonal az íge pászmán néki.	0
   Ikes vagy nem ikes, azzal nem törődik,	0
   Gyermeke ha csínt tesz, mondja megverődik;	0
   Szóval annyi bűne, amennyi mondása:	0
   Ez a paraszt beszéd nagy isten-csapása.	0
   Törvény kell a nyelvnek, mert különben elvész	0
   Törvényét ki szabja, mint az a sok nyelvész,	0
   Az a három, négyszáz tudós képviselő,	0
   Kik egy-egy indítványt sürűn hoznak elő,	0
   Sőt nem is indítványt, mert törvénnyé kenik:	0
   Önnön bogarába szerelmes mindenik:	0
   Ez az ás és-t leli olyan iszonyatnak,	0
   Hogy talán a szószt is nevezi mártatnak;	0
   Amaz ly betűtől sáppadoz és ünget,	0
   Hogy ettől a hideg ki nem lél bennünket;	0
   Más az oly és olyan különbségin épűl	0
   S megöli a bűnöst könyörűlet nélkül;	0
   Harmadik máglyára itélne valakit,	0
   Ha nem ír és nem mond a ki helyen akit;	0
   Van, ki dühös egy-egy régi jámbor szóra;	0
   Mit vétett? ki tudná! nem tetszik az orra;	0
   Van ki írt száz könyvet, s kérkedik hogy soha	0
   Egybe sem tevé ez ártatlan szót: noha!	0
   (1861 körül)	0
A KÉT MADÁR	0
   Terv	0
      Kalitja börtönében két madár: egyik ifjú, másik vén. A zsarnok, ki	0
   őket fogva tartja, szánalomból egy nap zöld ággal fonta be kalitjokat.	0
   Az ifjú madár hangosan üdvözli a tavaszt és hallgatásáért a vént	0
   megfeddi. A vén tapasztalásból felel. Nem tavasz ez, fiam; zsarnokunk	0
   csak a börtönt akarja velünk megszerettetni, hogy feledjük az erdőt.	0
   Valami lenne-e ebből?	0
   (1860-62 körül)	0
CORONINI	0
   Büszke magyar náció!	0
   Nem lesz koronáció.	0
   Későn van már sírni-ríni:	0
   Itt van Budán - Coronini.	0
   (1861 körül)	0
CYNISMUS	0
   Alkalmi szesszenés	0
   "Cynismus," tisztelt Allgemeine?	0
      Ez egyszer mégis sokra ment:	0
   Ön dokter, és így fogja tudni,	0
      Hogy a cyon kutyát jelent.	0
   S e név illetné a magyart meg,	0
      Csupán hogy ő magyar marad?	0
   Fogadja, dokter, jó tanácsom:	0
      Ne bántsuk a kutyát: harap!	0
   Hajdan bikákkal vítta harcát,	0
      Tüzes szelindek volt ez eb;	0
   Erőre nem sok volt hasonló,	0
      Termetre egy se nála szebb:	0
   Most, hogy pihen, a gyáva nyúl is	0
      Bosszantsa, mint vén agarat?...	0
   Fogadja, dokter, jó tanácsom:	0
      Ne bántsuk a kutyát: harap!	0
SZÉCHENYI TISZAI OSZLOPÁRA	0
   Azon hírre, hogy ott érc szobra fog állíttatni	0
                                      I	0
   Széchenyi áll itten. Meghalt. Nem hal meg az érdem:	0
      Messze jövendőnek szűli örökbe fiát.	0
   Széchenyi áll itten; végignéz mérnöki szemmel	0
      S műve derék folytán helybehagyólag örül.	0
                                     II	0
   Mely riadalma soká vala édentáji mezőnek,	0
      Dúlva, mit a kegyes ég s emberi szorgalom ad,	0
   Széchenyi a sárkányt letöré félisteni karral:	0
      Most kígyózva simúl oszlopa lábaihoz.	0
                                     III	0
   Dúlt az elem. Robogó özönét rettegve kis ember,	0
      Hasztalanúl az eget jajja repeszti vala.	0
   Széchenyi szól: s a tétlen erő munkára gyülekszik;	0
      Széchenyi kezd: s ím őt hirdeti máris a vég.	0
   (1862 máj.)	0
AZ ÉLCLAPOK RAJZOLÓIHOZ	0
   Miért, hogy minden frakk-farkot	0
      Most ti a láb közé tesztek?	0
   Azt jelenti: hunyászkodnak?	0
      Vagy talán azt, hogy: megvesztek?	0
POÉTA ÉS POLITIKUS	0
   A liget akáci lenézték a fenyvet,	0
   Hogy megettök nyáron oly bús színben senyved;	0
   "Mikor ti virultok, bágyad az én színem"	0
   - Mond ez - "de ha tél van, én zöldellek, ti nem!	0
   (1862 Szliács)	0
JÓKAIHOZ	0
   Én kedves cimborám, jó Jókai Mór úr!	0
   Ha te csak halogatsz, úgy járok én pórul,	0
   Itt vagyon október, hűvösebb a cella,	0
   Még sincs a kezemben az igért novella.	0
   Tudod pedig, tudod, a cigány adomát,	0
   Mégse szánod a te kollegádat s komád'.	0
   Énrám szól keserves tanulsága, ládd-é:	0
   Mikor haldokolva vacogott a dádé,	0
   Intvén a napnak, mely boronga télileg:	0
   "Bújkálj! bújkálj! sütnél még, ha lenne kinek!"	0
   Te is írnál pajtás: de majd nem lesz kinek.	0
   (1862 okt.)	0
ŐSZ FELÉ	0
   Oh, mint szeretném újra élni	0
      Az ifjuság arany korát,	0
   Még egyszer újra átremélni	0
      Hosszú reményeim sorát, -	0
   Hévvel haladni a tetőnek,	0
      Borítaná bár köd, homály -	0
   Míg fénybe' most, a lejövőnek	0
      Ragyogva, de mögötte áll!	0
   (1862 körül)	0
SZÉP ŐSZ	0
   Ki, ki bátran a szabadba!	0
      Oly szoros e fal között!	0
   Tavaszunk egy fúvalatra	0
      Íme, íme visszajött!	0
   Mily vidám a csermely tánca,	0
      Lejtve a zöld sík felé,	0
   Mintha többé téli lánca	0
      Soha nem rettentené. -	0
   A kökörcsin újra bátor,	0
      A letiprott fű dagad;	0
   És fölöttünk a mennysátor	0
      Gyolcs felhőket szárogat.	0
   Ifju hévvel az öreg nap -	0
      Új szerel.............	0
   (1862 körül)	0
KITÖR AZ!	0
   Hogy bemutatja magát! első szava négy-ötezer hold;	0
      Holdas vagy no, tudom: homlokodon viseled.	0
   (1862 körül)	0
TINÓDI REDIVIVUS	0
   Üstökös	0
   Patvarba, kollégám, jó deák Tinódi!	0
      Álom-é ez a hír, vagy penég valódi?	0
      Ujságiró lettél, rád ragadt a módi?	0
      Sok szerencsét kivánok a munkához, földi!	0
   Együtt hegedűlénk, jut eszedbe, hajdan?	0
      (Akkor is szűke volt pénznek a tarsolyban)	0
      Te jó Kolosvárott egy kovácsműhelyben,	0
      Én egy sombokorban, Szilágyságon, Kusalyban.	0
   Toldi Miklóst akkor szörzöttem énekben,	0
      Te is válogattál híres vitézekben:	0
      Dobót, Szondi Györgyöt foglalád versekben:	0
      Most egy fiát se látsz Pesten az ilyesekben.	0
   Röttentő hadakban ki forogtál akkort:	0
      Dúdolsz mai napság omnibuszt, fiakkert;	0
      Nem hőst - kákompillit:^[*] nem almát, de vackort	0
      Barátom Sebestyén, nem szeretem ezt a sort.	0
   Utcáról-utcára baktatsz mint egy kódis,	0
      Rongyos vagy, kilátszik a lábravalód is,	0
   (A hatvanas évekből)	0
   ^[*] Régi szó - léha, semmittevő. - A. J.	0
TESTVÉRI ÜNNEP	0
   Allegoria	0
   Volt egy anyának (így szól a rege)	0
   Két szép leánya, édes gyermeke.	0
   Az egyik felnőtt szűzek dísze már,	0
   Dús szőke hajjal, mint a napsugár,	0
   Szemében, a menny távol kéke, mélye	0
   Alatt, rejtelmes, égő szenvedélye;	0
   Arc és idom, szendén borult kebel	0
   - Szobrász minőt márványra nem lehell; -	0
   Míg zárt tökélyben ott áll az egész,	0
   Mintegy magából ellebbenni kész.	0
   Kis húga pajzán, dőre, csacska gyermek;	0
   Ki játszva ingerel, bosszantva nyer meg:	0
   Omló hajának éjszin fürtiben	0
   Nagy szenvedelmek láza még pihen:	0
   De már tüzével, öntudatlanul,	0
   A szem sötétje játékot tanul;	0
   Nem ég, de már gyujt; a vér-elfutottan	0
   Piros arc és ajak majd csókra csattan;	0
   Nem vágyni - bírni késztő az alak:	0
   "Várj, lepke, várj rá! hisz' elfogjalak!..."	0
   Könnyelmü, csalfa, játszi, tetszi, testi,	0
   Az élet-inger duzzadt színe festi.	0
   Két vérrokon, de oly más-más elem:	0
   A Színmüvészet, s nénje: Költelem,	0
   Kézen soká az ifjabbik leányt	0
   Vezette nénje gondos őr gyanánt.	0
   Elvitte Hellas omladékihoz,	0
   Hol oly örömmel, annyit álmodoz;	0
   Mutatta néki az apák erényét,	0
   Szeplőtelen dicsőség tiszta fényét;	0
   A hőst, ki vív honáért, s aki hal:	0
   Zrínyit, Keményt, a két Hunyadival.	0
   És járt vele magános útakat,	0
   Hol bérci csermely könnyez és szakad;	0
   Tanítá, mit zeng a szellők sohajja,	0
   Miért pirul az ég rózsás karajja;	0
   Madár a lombon mennyi bút nyögell,	0
   Mitől hasad meg fönt a bérckebel;	0
   A holdas éj miért oly sápatag,	0
   Szélcsöndben is mi rezzent ágakat; -	0
   Tanítá néki: a bűn mily galád; -	0
   A hon szerelme szózatos dalát; -	0
   S mind, amiért ő lelkesül maga,	0
   Utánarebegte öccse ajaka.	0
   De nőtt a gyermek, s a hiú dalon	0
   Elfogta benső titkos únalom.	0
   "Mit nékem - így pöröl - bérced, köved!	0
   Miattam a nap szállhat s feljöhet...	0
   (1862 körül)	0
SIR-VERS	0
    ITT NYUGSZIK	0
    ARANY JÁNOS	0
    SZERKESZTŐ	0
    SZÜLETETT 1817 MÁRCIUS 2-ÁN	0
    MEGHALT...	0
   Nincs végezve itt még a cikk,	0
   Folytatása következik:	0
   Én-Uram, légy én szerkesztőm,	0
   Új folyamban újrakezdőm.	0
ÁLOM ÉS VÁGY	0
   Álmaidon ne törődj', mert amit az emberi elme	0
   Vágyva remél ímett, azt látja, ha álmodoz, éppen.	0
EMLÉKÜL	0
   Ismerni akarónak	0
   Ha levetve gyarló testet,	0
   Úgy, mint ideállá fested,	0
   Lengne hozzád tiszta szárnyán	0
   Ez a szellem: elbocsátnám.	0
   Igy, ne óhajtsd látni szembe:	0
   Ember ő is, törpe, gyenge;	0
   S tán becsét is, ha csalódnál,	0
   Alább tennéd... a valónál.	0
   (1864 szept. 24)	0
BÁRÓ KEMÉNY ZSIGMONDHOZ	0
   Szerkesztő Ur! tisztelt báró!	0
   Lapjában egy hazajáró	0
      Lélek kísért: tudja-é?	0
   Ki sohajtoz: mind szemét, a-	0
   Mit firkál mai poéta;	0
      Verse rongyos, maga éh.	0
   Nem tud rímet, nem tud nyelvet,	0
   A legjobb is mindent elvet,	0
      Ami mérték és szabály.	0
   S bár sort-sor után apróz, a	0
   Verse mégis csupa próza,	0
      Nem honolván rajta báj.	0
   E jó kísértet méltán bus,	0
   Rossz biz itt trochéus, jámbus;	0
      De ha nem sűl el ma már!	0
   Legalább csak volna ím e	0
   Poétáknak olyan ríme,	0
      Mint: issza már és: sz...!	0
   "Csitt rabláncok csörgési, csitt!	0
   Ne visítsatok egy kicsit -"	0
      Ez a magas ideál;	0
   Toldott rím, mozaik munka,	0
   Hanem ettől minálunk a	0
      Legjobb is, hajh! messze áll.	0
   Vagy ha csak, mint Csokonay	0
   (Bár Kovács, ama pátkai	0
      Irta ezt is) zengenék:	0
   "Mivel homlokomra Liza	0
   Rózsakoszorút tászliza -"	0
      Úgy is volna ebben ék.	0
   Hajh! ne várd most, te pedánt agg,	0
   Hogy a rímben egynehán' tag	0
      Összecsengjen végtelen;	0
   Mikor törvényt holmi rossz szab:	0
   Hogy a kelleténél hosszabb	0
      S mesterkélt rim éktelen.	0
   A bizony, mert el nem érik	0
   - Magas szőlő, lassan érik -	0
      Akad mentség, ok, vagy más;	0
   S tovább kullog az így szóló:	0
   "Acerbam sumere nolo -	0
      Orra tőle fokhagymás.	0
   Pap-ot, bab-ot egybe tűr e;	0
   Szállítsd inkább egy betűre,	0
      Vagy kettőre e hadat:	0
   Kar-om, bont-om; ez elég lesz,	0
   Ennyit úgy-e megeléglesz?	0
      Szivességből nagy adat.	0
   Görbe-törpe, körbe-törve,	0
   Mindez rímnek puszta örve,	0
      Hátul egy rossz e betű.	0
   Nem ér semmit: csontom - ponton,	0
   Törpe - epe; ez már bon ton,	0
      Ez már csengőbb öntetű.	0
   Tanulnának Kölcseynktől	0
   És már régibb bölcseyinktől	0
      "Phidias amit farag -"	0
   Hogy rímelnek! ecce! íme!...	0
   (A manóba! nincs is ríme):	0
      "Berovátkolt kődarab -"	0
   Ah ő is botlott ezúttal!	0
   És most e hibára útal	0
      Hitvány majmok ezere.	0
   Azt sem veszi fontolatra,	0
   Hogy rímelt a "Mondolat"-ra	0
      Kölcsey és Szemere.	0
   Tanulhat, ki akar, abból,	0
   Mert van ott rím, két darabból	0
      S rímelő szentencia;	0
   Van substantivum, hogy: mérték,	0
   S rá magát az igét mérték,	0
      Ez ám a kadencia!	0
   És van ott több régi csínus	0
   Tordán termett leonínus,	0
      Alkáji rend, distikhon!	0
   Ez egyszer az ízes konyha!	0
   Ilyet nem főztök bizony, ha	0
      Meggebedtek is tik hon.	0
   És van ott egy hosszu ének	0
   Hangzatából csupa é-nek,	0
      Az a kunsztstuck egyszer ám!	0
   A sok é a fület marja, s	0
   Néhai professzor Varjas	0
      Áldja zengő citerám.	0
   Ah, de mindez kaviár ma.	0
   Mindenütt e próza lárma;	0
      Nektár helyen csalmatok!	0
   Nem ügyeltek lábra s tagra:	0
   Ami rímel szarvas -...	0
      Az legyen jutalmatok!	0
GÖRGEY ARTHUR LEÁNYÁNAK	0
   Emlékkönyvbe	0
   Mese, mese: mit találtam	0
      E világban járván?	0
   Szép ibolyát villámzúzta	0
      Délceg cserfa árnyán;	0
   Oroszlánnak felszakított	0
      Kebeléből mézet^[*] -	0
   Igy elegyít erőt bájjal	0
      Az anya-természet!	0
   (1865 nov. 21)	0
   ^[*] Bírák könyve XIV. 8. - A. J.	0
ÁRTATLAN DAC	0
   A Tudománynak háza vagyon:	0
   Ennek örűljek hát ma nagyon?	0
   Kell gyalogolni a lelkem agyon	0
   Nyári melegben, téli fagyon.^[*]	0
   Hát hisz a malmot befejezték:	0
   De szegény molnárt kirekeszték;	0
   Kormányos evezzen a gálya után -	0
   Igy akará ezt a kapitány.	0
   Nincs, ki ne lássa, bár csupa vak,	0
   Hogy kocsis helye kocsin a bak;	0
   Ha leszorítják, hajtja gyalog:	0
   Csakhogy ez aztán lassu dolog.	0
   Ámde ki vallja ebben a kárt?	0
   Nékem ez a kis séta nem árt:	0
   Pezsgeti vérem', tart melegen -	0
   Csak a szekéren baj ne legyen!	0
   Nem palotába - vesszen a fény! -	0
   Nem oda vágytam s gondolok én;	0
   Vontak erővel, kór-nyavalyást,	0
   S dísze nekem Dejaníra-palást.	0
   Egyszerű kunyhó, ott keleten!	0
   Rakja rajongó képzeletem;	0
   Oda sovárog e fáradt tetem:	0
   Küszködöm, várok, míg tehetem.	0
   Tavaszi fecskék, dal kedvesi!	0
   Jertek el, Isten kőmüvesi!	0
   Rakjatok ott egy fecskefalat:	0
   Megpihen a költő az alatt.	0
   (1865 dec. 11)	0
   ^[*] Fekete hálátlanság volna el nem ismernem s nyiltan ki nem	0
   hirdetnem a M. T. Akadémiától érdemen felül nyert jótéteményeket	0
   s többféle kitüntetést, másrészről buta kajánság nem örvendenem	0
   tudományos előmenetelünk oly ünnepén, mint a nemzet áldozatkészségéből	0
   díszesen felépült házának megnyitása volt. A föntebbi humorkás	0
   elmejáték csupán amaz egyéni fájdalmas benyomás szüleménye, hogy a	0
   határozottan titkári lakásnak épült lakrészt az én megválasztásom	0
   után idegennek adták bérbe, nekem pusztán lakbér és bérlak közt	0
   engedtetvén szégyenítő választás. Azonban ez az állapot nem tartott	0
   sokáig: 1867-ben B. Eötvös, akkori elnök, maga szólított fel a	0
   tiszti lakás elfoglalására, melynek nagyobb részét, csekély évi	0
   bérért, használtam 1870-ig, midőn az igazgató-tanács kegyessége a	0
   bért is megszüntette; lemondásom után pedig (1879) az Akadémia a	0
   lakást holtig ingyen átengedte. - A. J.	0
SZÜLŐHELYEM	0
   Szülőhelyem, Szalonta,	0
   Nem szült engem szalonba;	0
   Azért vágyom naponta	0
   Kunyhóba és vadonba.	0
   (1865 körül)	0
SZÜLŐFÖLDEMHEZ	0
   Én kis hazám a nagy hazában,	0
   Szalonta, vedd ez énekem!	0
   Te a meleg szív vagy nekem!	0
   (1865 körül)	0
AKADÉMIAI PAPÍRSZELETEK	0
                                      I	0
   Az emberi öltőt nagy feledékenység	0
      Elnyeli mint tenger;	0
   Csak kettő marad fenn az emlékezetben:	0
      Der Denker und Henker.	0
                                     II	0
   Jaj, biz ez a nevelészet	0
   Csak piano nevel észet,	0
   Irójának neve lész et-	0
   től nem nagyra nevelészett.	0
   Az ívszámot nevelé, sed	0
   Mindent; mi nem new, elészed.	0
LEÁNYOMHOZ	0
   Kórágyon ott, nagybetegen,	0
   Halálhoz is már tán közel,	0
   Virágom édes gyermekem,	0
   Mily messze föld különöz el!	0
   Röpülnék, mint az érc-fonál	0
   Villáma, mely hírt hoz, viszen:	0
   De akaratom láncon áll,	0
   Erős békón lábam, kezem.	0
   Mit ér szünetlen, mint a rab,	0
   Futkosni pányvám szűk körét!	0
   Ha egy lépés sem hamarabb,	0
   Egy lépés sem közelb feléd!	0
   Mit ér e zúgó, rossz fejet	0
   Széttörnöm a kalit vasán:	0
   Ha gyötrő, távol fekhelyed	0
   Nem enyhül e meddő tusán!	0
   Szenvedsz: mióta? mennyi kínt?...	0
   Régen! sokat! Óh Istenem!...	0
   Röpűlök: látlak-é megint?	0
   Vagy a pohár csurdulva vár,	0
   S fenékig kell ürítenem!...	0
   (1865. dec. 13-19)	0
JULISKA SÍRKÖVÉRE	0
                                      I	0
   Midőn a roncsolt anyagon	0
   Diadalmas lelked megállt;	0
   S megnézve bátran a halált,	0
   Hittel, reménnyel gazdagon	0
   Indult nem földi útakon,	0
   Egy volt közös, szent vigaszunk	0
   A LÉLEK ÉL: találkozunk!	0
                                     II	0
   Férj, szüle, testvérnek szakad érted szíve, Juliskám!	0
      Csak, ki legárvább lőn, egy mosolyog: csecsemőd.	0
   Benne mi kárpótlást keresünk nő, néne, leányért;	0
      Jaj neki: búra ha nő, hol keres édesanyát!	0
FELJAJDULÁS	0
   Nem lettél volna szívem gyermeke,	0
   Csak, mint valál, Istenkéz remeke:	0
   Könnyem szakadna e feldult romon:	0
   És most erőt vegyek fájdalmamon!...	0
JULISKA EMLÉKEZETE	0
   Mióta rombadőlt oltáridon, Hazám,	0
   A honfi legszentebb könnyével áldozám,	0
   Mint egy Jeremiás nyögdelve bánatom',	0
   Oly megtörött szívvel, de nem oly szabadon:	0
   Nagyon fáj! nem megy!^[*]	0
   ^[*] A. J. jegyzete a kéziraton.	0
VÁGY	0
   Vágytam, Juliskám, lakni hozzád,	0
   Számlálgatám az évek hosszát...	0
   (1866 után)	0
INTÉS	0
   A fájdalommal, gyermekek,	0
   - Láng az, mely éget és emészt,	0
   Kard, mely önvéred ellen készt, -	0
   Tréfát ne űzzön versetek.	0
   (1866 körül)	0
A CSILLAG-HULLÁSKOR	0
                                      I	0
   Azt beszélik, rendjelt kaptam -	0
   Nem vetettem, mért arattam?	0
                                     II	0
   Ami benne fényes:	0
      Az irodalomé;	0
   Ami benne kényes:	0
      Egyedül magamé.	0
                                     III	0
MÁSKÉP	0
   Fénye, ragyogása... (ha van,)	0
      Az irodalomé;	0
   Gyanúsítása... (a' van,)	0
      Egymagamé!	0
                                     IV	0
   Járnak hozzám méltóságok,	0
   Kötik rám a méltóságot:	0
   "Megbocsásson méltóságtok,	0
   Nem érzek rá méltóságot."	0
                                      V	0
   Csillagot, keresztet noha rám aggattok,	0
   Boldog ez a kebel nem lesz már alattok.	0
                                     VI	0
   Ad notam: Ég a kunyhó,	0
                     Ropog a nád...	0
      Kis keresztem	0
      Hogy szereztem?	0
   Feleljétek ezt, ha kérdik:	0
   Elkopott a lába térdig.	0
                                     VII	0
   RÉGI DAL, ÚJ SZÖVEG	0
   Székács, Arany, Szilassy	0
   S hazánk több ily pimaszi	0
   Keresztekért akarnak	0
   Sírt ásni a magyarnak!	0
                                    VIII	0
HIÚSÁGOM!	0
   Ad notam: Minek az a pörge kalap	0
                     Ha a legény csak egy falat	0
                     Csillagom, galambom!	0
   Minek nekem a rendjelek?	0
   Szamárháton bársony nyereg?	0
      Csillagom, galambom.	0
   Minek nekem az a kereszt?	0
   Disznóorra arany perec?	0
      Csillagom, galambom.	0
                                     IX	0
A SZOMORÚ KINÉZÉSŰ LOVAG	0
   A hiúság gőzi bánt-e?	0
      Hogyne, arra van nagy ok:	0
   Pegazusom Rozinánte,	0
      Magam Don Quixote vagyok.	0
                                      X	0
   Ha békülnek, határt hánynak,	0
   Egy suhancra jó sort vágnak:	0
   Én is, amit sorsom rám mért,	0
   Elszenvedem - a hazámért!	0
                                     XI	0
   Ha én egy jót alhatnám -	0
   Száz keresztért nem adnám.	0
MONDACSOK II.	0
    A HAZA SORSA	0
   Küzdelem a létért,	0
   De nem a jóllétért;	0
   Nem hatalomért,	0
   Csak nyugalomért.	0
    DEMOKRATA-NÓTA	0
   Deák Ferenc! megélünk mi	0
      Kend nélkül;	0
   Kívánjuk a szabadságot	0
      Rend nélkül.	0
POHÁRKÖSZÖNTŐ	0
   A CSENGERY CSALÁDRA	0
   Mint nevök e versben, oly símán folyjon az éltök:	0
      Antal, Róza, Loránt, Olga, Leona, Eti.	0
ÁJ-VÁJ	0
   Vagy a tüdő, vagy a máj,	0
   Vagy a szív, de az a táj!	0
   Érzem, szorul, feszül, fáj.	0
   Ettől csappan meg a háj:	0
   Ez mondja majd nekem: állj!	0
   Hanem panaszt ne ejts, száj!	0
   Az élet úgy se volt báj,	0
   Meghalni jobb, ha - muszáj!	0
HINC ILLAE...	0
   Haynaunál, Bachnál gonoszabb e nemzeti kormány,	0
      Ez csak üvölteni hágy: az hivatalt is adott.	0
TOMPA SÍRKÖVÉRE	0
                                      I	0
   Tompa Mihály tetemén ez elomló szikla nem emlék;	0
      Ó maradandóbbat tőn maga műveiben.	0
   Csak jel: egész ország fájdalma kiért sajog egyre;	0
      Hű fia drága porát e helyen őrzi Gömör!	0
                                     II	0
   Természet! ki ezer képben tükrözte halálod	0
   S új életre hogyan kelsz, ha üdűl a tavasz,	0
   Most öleden nyugszik, maga egy burkolt, szomorú kép.	0
   Várva nagy értelmét bús tele titkainak.	0
   Lágyan öleld tetemét Anyaföld s ti szeretti, Virágok,	0
   Üljetek ágya köré, mondani méla regét.	0
SZEGÉNY MISKA SÍRKÖVÉRE	0
   Hát jól van így, amice Tompa:	0
   Én skártba, te végnyugalomba;	0
   S ha nem pönög lantunk, gitárunk,	0
   A varju sem károg utánunk.	0
AZ ALKOTMÁNYOS SARJADÉK	0
   "Jobb dolgunk volt a Bach korában!"	0
   Kiáltja száz ifjú torok.	0
   És rájok áll is e dolog:	0
   "Hajh! a boldog gyermekszobában!"	0
AZ 1869-I VÁLASZTÁSOK	0
   Irtó háboru volt küzdelmed az értelem ellen;	0
      Készül az irtó harc a kaput ellen: örülj!	0
    MÁSKÉPEN	0
   Mely ideálként leng vala	0
      Ifjú lelkem elébe;	0
      Majd vértanúként meghala:	0
      A szent hazának képe:	0
   Ti vagytok-é, kik most szavaztok,	0
   Szatócsok és részeg parasztok	0
      S megvesztek általa!?!	0
EMLÉKRE	0
   Vándor megállj! Hó! bámuld e követ,	0
   Mellyel magunknak szerzénk hírnevet;	0
   Itt tornyosúl a megkövült dagály:	0
   Mind nagy szavak! bim! bum! Vándor megállj.	0
NŐMHÖZ	0
   Ezernyolcszázharminckilenc -	0
      Irtuk már e levelet;	0
   Harminc éves, Julim édes!	0
      Lelki frigyem teveled.	0
   Ifju voltál, ifju voltam,	0
      Árva voltál, én szegény:	0
   Nem volt messze olyan össze-	0
      Illő pár a föld-tekén.	0
   (Karlsbad, 1869. júl. 12.)	0
BÚCSÚ A FÜRDŐTŐL	0
   Isten veled Karlsbad szép tája! -	0
   Örökké az ember nem állja,	0
   Rothad neki tüdeje-mája; -	0
   Igy végződik a földi pálya.	0
      Alás'szolgája!	0
AJ-BAJ	0
   Nem fáklya vagy, éltem:	0
   Vagy te silány gyertya,	0
   Mely csepü-kanócát	0
   Sercegve itatja,	0
      Majd-majd el is oltja.	0
   Mégis ha elégne!	0
   De mennyi hiában	0
   Elcsepeg, elcsurog	0
   Így átabotában:	0
      Áldatlan munkában.	0
FŐTITKÁRSÁG	0
   Szép megtiszteltetés,	0
   De nem birok vele:	0
   Nem vagyok már a kés,	0
   Hanem csak a nyele.	0
ALUNNI	0
   Alunni és álmodni kell:	0
   Felét az ember életének	0
   Deliriumban tölti el!	0
"URAM-BÁTYÁM"	0
   Férfi-korom végefelé máris,	0
   Hideg nekem a delelő nyár is,	0
   Koravénség hava ül felettem:	0
   Mind a világ "ura-bátyja" lettem.	0
SÍRVERS	0
   Élt, szeretett, meghalt; nincs hézag utána nemében;	0
      Jó emlékezetét őrzi utódja: elég!	0
ÓDA EGY VENDÉGHAJHOZ	0
   Szép nap virradt a hármas dombra,	0
      Ragyogjon a kettős-kereszt,	0
   Ne háborodjék senki gyomra:	0
      Im, egy kopasz hajat ereszt.	0
   Örvendj hazám, fürtös fiadnak,	0
      S ha még nem tettél, tégy nagyot,	0
   Történni kell ma bármi vadnak,	0
      Megünnepelni e napot.	0
   Egy ezredévi...	0
ÖTVENHÁROM ÉV	0
   Az élet rajtam egyre nehezűl;	0
   Kivénültem kortársaim közűl.	0
ZÖLD VERS A LIGETBEN	0
   Azt hittem a télen, hogy fűbe harapok:	0
   De látom, ez egyszer tán még fűre kapok.	0
   (1870 ápr. 2)	0
AZ "ÜSTÖKÖS"-NEK	0
   Zengi epigrammád a fényt, melyet a görög ellen	0
      Olcsón puffogató szónak a honra derít;	0
   Forgatom én nappal görög íróm' s forgatom éjjel;	0
      Vénségemre be nagy lelki homályba esém!	0
   (1871 dec. 24)	0
PIROSKA BETEGSÉGÉBEN	0
   Azt hittem: öröm vagy, s kezdettem örülni,	0
   Eltakartál egy sírt, hogy szemem ne lássa;	0
   Korán volt reményért hozzád menekülni:	0
   Csak a fájdalomnak vagy te folytatása.	0
   (1871 dec. 28)	0
1872 MÁJUS 1	0
   Jöhetsz tőlem vidor tavasz,	0
   Jöhetsz bús őszi felleg,	0
   Nyár, mely pirít, tél mely havaz:	0
   Én meg nem énekellek.	0
   Az én időmnek egy szaka	0
   Van már csak: a fagyos tél,	0
   S ama földsarki éjszaka,	0
   Melynek több napja nem kél.	0
RÉGI MAGYAR ÉNEKEK	0
   Somogyi Antal humbugja	0
   Ál verset költesz, de rosszúl: így kétszeres a bűn;	0
      Egy az, hogy roszat írsz; más, hogy akarva hazudsz.	0
   Somogyi! könyvednek mégis fele bűn, fele mentség:	0
      Bűn, hogy csalni akar; menti, hogy arra silány.	0
   (1873 szept. 4)	0
ÉNEK AZ ÖREGSÉGRŐL	0
   Vén vagyok már - isten látja! -	0
   Minden ember "ura-bátyja",	0
      Bár még ötvenim felén;	0
   Leng fehér zászlója főmnek,	0
   Megadásul az Időnek:	0
      Tőle békét esdem én.	0
   Kik velem egyenlők korban,	0
   Még virulnak férfi-sorban...	0
   (1875 körül)	0
EJNYE!	0
   Ejnye, mi az isten haragja!	0
   G... is a verset faragja;	0
   Már van neki egész saraglya,	0
   Nem tudja majd, hogy hova rakja,	0
   Kár, hogy a Pegazust befogja,	0
   Mikor ő annak nem lovagja;	0
   Verse kócos, mint tüske-baglya,	0
   Sok a gazza, kevés a magja,	0
   Ki van marjulva íze, tagja; -	0
   Jó embere is kikacagja.	0
TOLDYHOZ	0
                                      I	0
   Ülési meghívóra	0
   Sár van, hó van, köd, fergeteg,	0
   A szegény tag bús és beteg;	0
         Nem jöhetek -	0
         Végezzetek.	0
   (1875 körül)	0
                                     II	0
   Egy másik ülési meghívóra	0
   Beteg vagyok, süket, vak és vén;	0
   Tanácskozni miért mennék én?	0
   (1880 ápr.)	0
A LEPKE	0
   Zöld lepke, mint hulló levél,	0
   Melyet tovább legyint a szél,	0
   Nem száll virágot lepni meg,	0
   Csak lenn, az út porán libeg.	0
   Nincs feltünő bársony meze,	0
   Csilló-pora, fény-lemeze;	0
   Virágkorát most éli bár:	0
   Oly színhagyott köntösbe' jár.	0
   Volt napja, volt, négy, tán öt is,	0
   Hogy izlelt ő szerelmet is;	0
   Most a jövőnek hint magot;	0
   Nem fél, hogy a láb rátapod.	0
   Szegény! ha rátoppantanék,	0
   Pusztulna ő s egy nemzedék;	0
   De oly bizalmas ott alant:	0
   Mért bántsam a kis gondtalant?...	0
   Élj, lepke! éld múló nyarad,	0
   Ha még egy-két napod marad:	0
   Jöhet vihar nagy-hirtelen,	0
   S megfagysz esőn, hideg szelen.	0
   Köszönd, hogy már tekintetem	0
   Földhöz lapúl, nem föl vetem:	0
   Ha bátran még fenn hordanám,	0
   Rád is tiportam volna tán.	0
   Mért nézzek a magasba fel?	0
   E szép világ: egy köd-lepel;	0
   Nem látom az ég madarát,	0
   Csak téged itt s útam porát.	0
   Nem a pacsirtát, aki szánt;	0
   A napnak áldott fénye bánt;	0
   De az anyaföld szintelen	0
   Fakóján megnyugszik szemem.	0
   Sorsom pedig, s egy méla gond	0
   Egemből már a földre vont;	0
   De nem remény-magot vetek:	0
   Azt nézem: hol pihenhetek?	0
   (1877 júl. 3)	0
EPILOGUS	0
   Az életet már megjártam.	0
   Többnyire csak gyalog jártam,	0
      Gyalog bizon'...	0
   Legfölebb ha omnibuszon.	0
   Láttam sok kevély fogatot,	0
   Fényes tengelyt, cifra bakot:	0
      S egy a lelkem!	0
   Soha meg se' irigyeltem.	0
   Nem törődtem bennülővel,	0
   Hetyke úrral, cifra nővel:	0
      Hogy' áll orra	0
   Az út szélin baktatóra.	0
   Ha egy úri lócsiszárral	0
   Találkoztam s bevert sárral:	0
      Nem pöröltem, -	0
   Félreálltam, letöröltem.	0
   Hiszen az útfélen itt-ott,	0
   Egy kis virág nekem nyitott:	0
      Azt leszedve,	0
   Megvolt szívem minden kedve.	0
   Az életet, ím, megjártam;	0
   Nem azt adott, amit vártam:	0
      Néha többet,	0
   Kérve, kellve, kevesebbet.	0
   Ada címet, bár nem kértem,	0
   S több a hír-név, mint az érdem:	0
      Nagyravágyva,	0
   Bételt volna keblem vágya.	0
   Kik hiúnak és kevélynek -	0
   Tudom, boldognak is vélnek:	0
      S boldogságot	0
   Irígy nélkül még ki látott?	0
   Bárha engem titkos métely	0
   Fölemészt: az örök kétely;	0
      S pályám bére	0
   Égető, mint Nessus vére.	0
   Mily temérdek munka várt még!...	0
   Mily kevés, amit beválték	0
      Félbe'-szerbe'	0
   S hány reményem hagyott cserbe'!...	0
   Az életet már megjártam;	0
   Mit szivembe vágyva zártam,	0
      Azt nem hozta,	0
   Attól makacsul megfoszta.	0
   Egy kis független nyugalmat,	0
   Melyben a dal megfoganhat,	0
      Kértem kérve:	0
   S ő halasztá évrül-évre.	0
   Csöndes fészket zöld lomb árnyán,	0
   Hova múzsám el-elvárnám,	0
      Mely sajátom;	0
   Benne én és kis családom.	0
   Munkás, vidám öregséget,	0
   Hol, mit kezdtem, abban véget...	0
      Ennyi volt csak;	0
   S hogy megint ültessek, oltsak.	0
   Most, ha adná is már, késő:	0
   Egy nyugalom vár, a végső:	0
      Mert hogy' szálljon,	0
   Bár kalitja már kinyitva,	0
   Rab madár is, szegett szárnyon?	0
   (1877 júl. 6)	0
AZ ELKÉSETT	0
   Későn keltél, öreg! hova indulsz már ma?	0
   Nyakadon a vénség tehetetlen járma;	0
   Messze utad célját soha el nem éred:	0
   Jobb, ha maradsz s "lement napodat dicséred."	0
   "Tudom, sikerűltén sohasem örűlök,	0
   Szándékomnak tán már elején kidűlök:	0
   De hiú tett is jobb áldatlan panasznál:	0
   Űz gondot, unalmat, és a mozgás használ."	0
   (1877 júl. 7)	0
NATURAM FURCÂ EX PELLAS...	0
   Gyermekkoromban felköték	0
   A színben egy nagy tökharangot,	0
   Amely ugyan nem ada hangot,	0
   De máskép vígan működék;	0
   Megvolt a súlya, lódulása,	0
   Kötelét hogy jól visszarántsa	0
   S vele a kis harangozót; -	0
   Szóval: csinált kommóciót.	0
   "No, mondám, majd ha nagy leszek,	0
   Valódi harangot veszek	0
   És azt egész nap kongatom	0
   Saját kényemre, szabadon."	0
   Így kongatom most untalan	0
   E verseket - bár hangtalan.	0
   (1877 júl. 9)	0
VÁSÁRBAN	0
   Gyékényes, abroncsos alföldi szekér,	0
   Honnan cipel a sors - s e három egér?	0
   Hoztál-e pirosló új búza-magot?	0
   Mezők üde lelkét: friss széna-szagot?	0
   Odakünn már, úgy-e, megért a kalász?	0
   Rét gyapja lenyirva; foly a takarás;	0
   Boglyák tetejéről egy-egy suta gém	0
   Néz szét aratóknak vidám seregén?	0
   Rég nem látta bizony vidámnak e nyájt,	0
   Minden nyara - új seb - a régire fájt:	0
   De talán most e nagy mezei jószág	0
   Áldást hoz az egyszer: szép Magyarország.	0
   Legyen is, legyen is megáldva e föld	0
   - Isten maga telke - mint rég ezelőtt,	0
   Mikor én is "markot hajtani" kezdtem,	0
   S nem sikerűlt, bárhogy s mint igyekeztem.	0
   Így - vézna, ügyetlen testi dologra -	0
   Adtam fejem a bölcs tudományokra,	0
   Barázda helyébe' szántván sorokat,	0
   Nem kérkedem ezzel, mert azt se sokat.	0
   De, hogy a mezőt, az anyatermészet	0
   Kebelét elhagytam, sajog egy érzet,	0
   Holtig sajog itt benn, - s tüzesebben vér	0
   Láttodra, te búzás alföldi szekér.	0
   (1877. júl. 9.)	0
CSAK AZÉRT IS!	0
   Eh, mi gondja a világnak	0
      Erre a szakállra?	0
   Nékem ebből hasznom lehet,	0
      Másnak meg mi kára?	0
   Fizetésem már ha nem lesz,	0
      Kell szakáll, hogy légyen	0
   Mire szegény szorult ember	0
      Kurta kölcsönt végyen.	0
   (1877 júl. 10)	0
TAMBURÁS ÖREG ÚR	0
   Az öreg úrnak van egy tamburája,	0
   S mikor az ihlet s unalom megszállja,	0
   Veszi a rozzant, kopogó eszközt	0
   S múlatja magát vele négy fala közt.	0
   Nem figyel arra deli hallgatóság,	0
   Nem olyan szerszám, divata is óság:	0
   Az öreg úr (fél-süket és fél-vak),	0
   Maga számára és lopva zenél csak.	0
   Ami dalt elnyűtt ez az emberöltő,	0
   S mit összelopott mai zene-költő,	0
   Öreg úrnak egyről sincs tudomása;	0
   Neki új nem kell: amit ő ver, más a'.	0
   Mind régi dalok, csuda hangmenettel:	0
   Váltva kemény, lágy, - s magyar a némettel; -	0
   Hegyes-éles jajja úti betyárnak,	0
   Ki hallja szavát törvényfa-madárnak.	0
   Nyers, vad riadás... mire a leglágyabb	0
   Hangnembe a húr lebukik, lebágyad',	0
   Ott zokog, ott csúsz kígyó-testtel...	0
   Hol végzi, ki tudná? nincs az a mester.	0
   Majd egyszerü dal, édesdeden ömlő	0
   - Tiszta remekké magába' szülemlő -	0
   Pendűl, melyen a tánc tétova ringat,	0
   Mint lombot a szél ha ütemre ingat.	0
   Olykor egy-egy ének nyújt neki vígaszt;	0
   A hitújítás kora szűlte még azt:	0
   Benne a tört szív, bűnt-vallva, leverve,	0
   Vagy erős hittel Istenhez emelve.	0
   Mindezt öreg úr, nem mintha kihozná	0
   Kopogójábul - csak képzeli hozzá;	0
   S ha nem sikerül kivitelben a dal:	0
   A két öreg szerszám egymásra utal.	0
   De azért nem tűri rajta meg a port;	0
   Emlékezetes neki minden akkord;	0
   Egy hang: s feledett régi dalra émed -	0
   Szövege cikornyás, dallama német.	0
   Az öreg úr így, dalai közt élve,	0
   Emlékszik időre, helyre, személyre:	0
   Kitől, mikor és hol tanulta, dalolta	0
   Ezt is, amazt is, gyermekkora olta.	0
   Néha egy új dalt terem önkint húrja,	0
   S felejti legott, már ő le nem írja;	0
   Később, ha megint eszébe ütődik:	0
   Álmodta-e, vagy hallotta? - tünődik.	0
   Sokra bizony már alig viszi dolgát:	0
   Ő is "minden nap feled egy-egy nótát";	0
   Nem is a művész babérja hevíti,	0
   Csak gémberedő ujját melegíti.	0
   Gyakorold is, amit valaha tudtál;	0
   Hasznát veheted, ha nyomorba jutnál;	0
   Ha kiűlsz, öregem! vele útfélre,	0
   Hull tán kalapodba egy-egy fillérke.	0
   (1877 júl. 12)	0
"A HAZÁRÓL"	0
   A hazáról egy merész szót	0
   Én is ejték hajdanába'	0
   Mikor annyit is nehéz volt:	0
   Most közömbös lettem s gyáva.	0
   Most!... mikor szabad sajtó van,	0
      És üvölt a pajkos gyermek,	0
   S vénasszony az utc'ajtóban	0
   Nagy-bátran fülébe ordít	0
      A királynak, miniszternek.	0
   (1877 júl. 12)	0
HONNAN ÉS HOVÁ?	0
      Mily rövid az élet!...	0
   Mint hullócsillag futása,	0
   Mely földünk körébe jutva,	0
   Lángra gyúl, és tűz-barázdát	0
   Írva elszalad, gyorsabban,	0
   Mint egyet pillantanál.	0
   Útja honnan jött? hová visz?...	0
   Míg sötét volt, s ujra az lesz,	0
   A világ-ür végtelenjén	0
   Hol bolyongott? és hová fog?...	0
   Ki tudná megmondani!	0
      Míg tündöklött, addig élt.	0
      S honnan jössz te, lélek...	0
   Mely csak e föld gőz-körében	0
   Vetve lángot, addig fénylel,	0
   Amig éppen áthaladsz;	0
   Bölcsőd és sirod homály.	0
   Akkor lobbanál-e föl csak	0
   Az állatban, s véle múlsz el?...	0
   Vagy jövél a végtelenből	0
   Ismeretlen, hosszu pályán,	0
   S visszatérsz azon megint?...	0
   Oh, ha nem volt, és ha nincs	0
   E parányi csillogáson	0
   Innen és túl folytatás:	0
      Mily rövid az élet! -	0
      Megfelelsz te, lélek.	0
   Volt idő, mikor tagadták	0
   A futamló csillagot:	0
   Semmi az, csak földi pára,	0
   Lobban, és fut, és el-ég.	0
   Most a szellemet tagadják:	0
   Semmi az, csupán anyag,	0
   Agyvelő, vér és ideg	0
   Összhatása, mely azonnal	0
   Véget ér, ha szétbomol	0
   Agyvelő, vér és ideg.	0
   Az anyag a halhatatlan:	0
   Fűben-fában újra éled,	0
   Összetársul, meg elszéled	0
   Mindörökké, szakadatlan;	0
   Hanem e feltámadást	0
   A szellem nem éri meg:	0
   Ez üres hang, nincs sehol,	0
   Puszta réme ferde agynak,	0
   Mílyet századok ránk hagynak -	0
      S csak zavarja a tudást.	0
      Oh, ti, akik jobb felemnek	0
   Már e földön mély sírt ástok:	0
   Oly bizonyos hát tudástok,	0
   Hogy helye sincs védelemnek?	0
   Nem mond ellen az a szellem;	0
   Mely kutat, hogy támaszt leljen	0
   Megtagadni önmagát?	0
   S nem rettegné, ha meglelte	0
   - Mit tudása így teremte -	0
   Azt az örök éjszakát?...	0
   Ah, jobb volna kissé várni,	0
   Nehogy úgy találjon járni	0
   Az a híres tudomány,	0
   Mint ama gyors fénnyel jára,	0
   Mit csillagnak vélt a golyhó,	0
   Ő azt mondá: csak gyúlt pára:	0
   S ím, ma áll, hogy égi bolygó -	0
      Mi lehet még ezután?	0
      Ami annyi szívbe oltva	0
   Élt világ kezdete olta;	0
   Mit remélt a hindu, párz;	0
   Amért lángolt annyi oltár,	0
   Zengett Szíonon a zsoltár:	0
   Hogy nem addig tart az élet	0
   Míg alant a testbe' jársz;	0
   Hanem egykor újra éled,	0
   S költözzék bár fűbe, fába	0
   Vagy keresztül állaton:	0
   Lesz idő, hogy visszatérhet	0
   Régi nemes alakjába,	0
   Megtisztúlva, szabadon;	0
   Vagy a "boldogok szigetjén",	0
   Mint hivé a boldog hellén,	0
   Vagy az üdvezűltek helyén,	0
   Mint reméli keresztyény,	0
   Lesz dicsőbb folytatása:	0
   Én ezt meg nem tagadom. -	0
      Mit hisz a tudós? ő lássa,	0
   Földi pályám' ami nézi:	0
   Annak immár vége lesz,	0
   Vissza senki nem idézi; -	0
      S rövid foglalatja ez:	0
      Mély homályban, éjfél tájban,	0
   Kis fény is ha nagynak tetszik,	0
   Hogy a föld körén bolyongtam:	0
   Egy barázdát én is vontam.	0
   Az emberek ráveték	0
   Pillantásukat egy percig, -	0
   S egy tudós tán megfigyelt	0
   És lapjára, sok száz jelhez	0
   - Ahogy csillagfutást felvesz -	0
   Könnyed, vékony karcolással	0
   Rólam is tőn némi jelt,	0
   Mire reggel ő sem ismer;	0
   S összevéti annyi mással	0
   A jövendő nemzedék,	0
   Mely se kérdi tán, se tudja,	0
   Nem is igen lesz rá gondja:	0
   Hogy itt éltem, s a tömegben	0
      Én is lantot pengeték.	0
   (1877 júl. 14)	0
TENGERI - HÁNTÁS	0
   Ballada	0
   Ropog a tűz, messze süt a vidékre,	0
   Pirosan száll füstje fel a nagy égre;	0
      Körülállja egynehány fa,	0
      Tovanyúlik rémes árnya;	0
      S körül űli a tanyáknak	0
      Szép legénye, szép leánya.	0
   "Szaporán, hé! nagy a rakás; mozogni!	0
   Nem is illik összebúva susogni.	0
      Ki először piros csőt lel,	0
      Lakodalma lesz az ősszel.	0
      - Tegyetek rá! hadd lobogjon:	0
      Te gyerek, gondolj a tűzzel.	0
   - Dalos Eszti szép leány volt, de árva.	0
   Fiatal még a mezei munkára;	0
      Sanyarú volt beleszokni:	0
      Napon égni, pirosodni,	0
      - Hüvös éj lesz, fogas a szél! -	0
      Derekának hajladozni.	0
   Deli karcsú derekában a salló,	0
   Puha lábán nem teve kárt a talló;	0
      Mint a búza, piros, teljes,	0
      Kerek arca, maga mellyes,	0
      - Teli a hold, most buvik fel -	0
      Az egész lyány ugyan helyes.	0
   Tuba Ferkó juhot őriz a tájon:	0
   Juha mételyt legel a rossz lapályon,	0
      Maga oly bús... mi nem éri?	0
      Furulyája mindig sí-ri,	0
      - Aha! rókát hajt a Bodré -	0
      Dalos Esztert úgy kiséri.	0
   Dalos Eszti - a mezőre kiment ő,	0
   Aratókkal puha fűvön pihent ő;	0
      De ha álom ért reájok,	0
      Odahagyta kis tanyájok'	0
      - Töri a vadkan az "irtást" -	0
      Ne tegyétek, ti leányok!	0
   Szederinda gyolcs ruháját szakasztja,	0
   Tövis, talló piros vérit fakasztja;	0
      Hova jár, mint kósza lélek,	0
      Ha alusznak más cselédek?...	0
      - Soha, mennyi csillag hull ma! -	0
      Ti, leányok, ne tegyétek.	0
   Tuba Ferkó a legelőt megúnta,	0
   Tovahajtott, furulyáját se fútta;	0
      Dalos Eszter nem kiséri,	0
      Maga halvány, dala sí-rí:	0
      - Nagy a harmat, esik egyre -	0
      Csak az isten tudja, mér' rí.	0
   Szomorún jár, tébolyog a mezőben,	0
   Nem is áll jól semmi dolog kezében;	0
      Éje hosszú, napja bágyadt,	0
      Szive sóhajt - csak egy vágyat:	0
      - De suhogjon az a munka! -	0
      Te, halál, vess puha ágyat.	0
   Ködös őszre vált az idő azonban,	0
   Törik is már a tengerit Adonyban;	0
      Dalos Eszter csak nem jött ki:	0
      Temetőbe költözött ki;	0
      - Az a Lombár nagy harangja! -	0
      Ne gyalázza érte senki.	0
   Tuba Ferkó hazakerűlt sokára,	0
   Dalos Esztit hallja szegényt, hogy jára;	0
      Ki-kimén a temetőbe	0
      Rossz időbe', jó időbe':	0
      - Kuvikol már, az ebanyja! -	0
      "Itt nyugosznak, fagyos földbe."	0
   Maga Ferkó nem nyughatik az ágyon,	0
   Behunyt szemmel jár-kel a holdvilágon,	0
      Muzsikát hall nagy-fenn, messze,^[*]	0
      Dalos Eszti hangja közte,	0
      - Ne aludj, hé! vele álmodsz -	0
      Azt danolja: "gyere! jöszte!"	0
   Nosza Ferkó, felszalad a boglyára,	0
   Azután a falu hegyes tornyára;	0
      Kapaszkodnék, de nem éri,	0
      Feje szédűl: mi nem éri?...	0
      - Tizenkettőt ver Adonyban:	0
      Elég is volt ma regélni. -"	0
   Lohad a tűz; a legények subába -	0
   Összebúnak a leányok csuhába;	0
      Magasan a levegőben	0
      Repül egy nagy lepedő fenn:	0
      Azon ülve muzsikálnak,	0
      Furulyálnak, eltünőben.	0
   (1877 júl. 15)	0
   ^[*] Mezőn háló emberek sokszor vélnek magasan a légben felettük	0
   áthúzódó kísértetes zenét hallani, a (daemoni) zenészek valami	0
   nagy, kiterült ponyván repülnek tova. - A. J.	0
AZ ÜNNEPRONTÓK	0
   Zendűl, kondul szent harangszó,	0
   Csengve, búgva messze hangzó:	0
      "Imára! imára!"	0
   Jámbor népe a kis helynek	0
   Halkan lépve gyűlnek, mennek	0
      Imára, imára.	0
   Szép piros a pünkösd reggel,	0
   Mintha tűzzel, Szentlélekkel	0
      Menny-föld tele volna;	0
   E napot fent s lent megűlik.	0
   E nap oly ragyogva nyílik;	0
      Mint hajnali rózsa.	0
   De mi réjja riad? de mi ördögi zaj,	0
   Rekegő szitok és otromba kacaj,	0
      Hogy reszket az egyház tornya?...	0
   Szembe' Isten hajlokával,	0
   Nem törődve a szent mával,	0
      Foly tegnapi dőre tivornya.	0
   "Hol egy muzsikás? hegedű, vagy egyéb?	0
   Ha különb nem akad, dudaszó is elég:	0
      Ki fut érte? szaladj Zsuzsi lyányom."	0
   "A Zsuzska maradjon! hagyj neki békét	0
   Eszem ezt a pirosítós képét:	0
      A kufercest majd vele járom."	0
   Hát íme, kapóra, dudás közeleg.	0
   Egy sanda, szikár, csúf szőrös öreg,	0
      Tömlője degeszre fújva;	0
   Füle táján két kis szarva gidának,	0
   - Mintha neki volna szarva magának -	0
      Sípján már billeg az újja.	0
   "Ide, a Jebuzéus pofádat!	0
   Mert megkeserűli a hátad."	0
      "Uraim, de papolnak ott-benn..."	0
   "Hát baj neked az; pogány hitünek?	0
   Az enyém - ha töröm, ha nem - ez ünnep	0
      Enyém, ha szidom; ez az Isten!"	0
   Ravaszul mosolyog fél szája hegyén	0
   S rákezdi dudáját halkal a vén,	0
      Minden sark billeg a táncra;	0
   Azután vidorabb lesz, majd sebesebb;	0
   A tánc is utána pörébb, hevesebb,	0
      Amint kopog és szaporázza.	0
   De vége szakadni mikor fog, ugyan?...	0
   "Hagyd el - riad egy rá - aki szele van!	0
      Kihasítom kecske-dudádat."	0
   Hanem a muzsikás mindég fujja,	0
   Mindég szilajabban pörög ujja -	0
      Az egész tivornya kifáradt.	0
   Lankadva leűlne az is, meg ez is,	0
   Hívnák haza őket ebédjekhez is:	0
      Nem, nem lehet; ugrani kell csak.	0
   Szidják a dudást, - verik, öklözik őt -	0
   Verik bizony a nagy üres levegőt; -	0
      Gyors híre szaladt e csudának.	0
   Fut gazda, kié ama renyhe cseléd:	0
   "Jössz...? vagy dobom - itt ez a villa - beléd..."	0
      Vasvilla kezébe ragadt ám;	0
   Fut lyány, fiu, és anya és feleség:	0
   "Apám, fiam, apjokom! untig elég..."	0
      S kezeit töri, szíve szakadtán.	0
   Már józanon a fiu, az apa, férj	0
   Mennének is - íme, közelget az éj -	0
      Nyújtják kezöket nagy-epedve;	0
   A táncosok arcán vérkönyü hull:	0
   De a láb még egyre bokázza vadul,	0
      Viszi a tánc ördögi kedve.	0
   Éjfélt hogy üt a toronyóra közel,	0
   Kénkő fojtó szaga terjedez el;	0
      S mint szél ha forogva ragad port:	0
   Úgy táncol el, egy bősz harci-zenére,	0
   (Mondják, a pokol tüzes fenekére)	0
      Az egész örjöngő csoport.	0
   (1877 júl. 21)	0
MÁRIA! BŰNEID MEG VANNAK BOCSÁTVA	0
   Oh, ne sujtsák a szelid nőt	0
      A morál kemény szemöldi,	0
   Hogyha női hívatását	0
      Méltatlannak is betölti.	0
   Láttam ily nőt esni porba	0
      Mivel férjét nem hagyhatta;	0
   Elkisérte a nyomorba,	0
      El a bűnbe, gyalázatba.	0
   Védangyalkint állt fölötte	0
      S míg tehette, védelmezte;	0
   Mikor erre gyönge volt már,	0
      Hozzáromlott: úgy lőn veszte.	0
   Mint a hű eb - kész urával	0
      Elbujdosni, száműzött lesz;	0
   Macska ott marad a háznál:	0
      Új gazdát nyal, egeret les.	0
   (1877 júl. 22)	0
MINDVÉGIG	0
   A lantot, a lantot	0
   Szorítsd kebeledhez	0
      Ha jő a halál;	0
   Ujjod valamíg azt	0
   Pengetheti: vígaszt	0
      Bús elme talál.	0
   Bár a szerelem s bor	0
   Ereidben nem forr:	0
      Ne tedd le azért;	0
   Hát nincs örömed, hát	0
   Nincs bánat, amit rád	0
      Balsors keze mért?...	0
   Hisz szép ez az élet	0
   Fogytig, ha kíméled	0
      Azt ami maradt;	0
   Csak az ősz fordultán,	0
   Leveleid hulltán	0
      Ne kivánj nyarat.	0
   Bár füstbe reményid, -	0
   S egeden felényit	0
      Sincs már fel a nap:	0
   Ami derüs, élvezd,	0
   Boruját meg széleszd:	0
      Légy te vidorabb.	0
   S ne hidd, hogy a lantnak	0
   Ereje meglankadt:	0
      Csak hangköre más;	0
   Ezzel ha elégszel,	0
   Még várhat elégszer	0
      Dalban vidulás.	0
   Tárgy künn, s temagadban -	0
   És érzelem, az van,	0
      Míg dobban a szív;	0
   S új eszme ha pezsdűl;	0
   Ne vonakodj restűl	0
      Mikor a lant hív.	0
   Van hallgatód? nincsen?	0
   Te mondd, ahogy isten	0
      Adta mondanod,	0
   Bár puszta kopáron	0
   - Mint tücsöké nyáron -	0
      Vész is ki dalod.	0
   (1877 júl. 24)	0
A RÉGI PANASZ	0
   "Eh! mi gondod a jövőre?	0
      Eh! a múlttal mi közöd?	0
   Könnyel a múlt sirja dombját	0
   S a reménynek száraz lombját	0
      Hasztalan mit öntözöd?	0
   Századoknak bűne, átka	0
      Mind csak téged terhel-e?	0
   Nem talán még sokkal érzőbb,	0
   Nem talán még sokkal vérzőbb	0
      Honfitársid kebele?..."	0
   Oh, tudom; de bánatomban	0
      Meg nem enyhít társaság;	0
   Mint szülétlen több gyerekre	0
   Osztatlan száll s mindegyikre	0
      Az egész nagy árvaság.	0
   Sőt azáltal súlyosb részem,	0
      Hogy míg a tett melege	0
   Más sebét enyhőbbé tészi:	0
   Ő, szegény, csak kínját érzi -	0
      A lant méla gyermeke.	0
   Hogy reméltünk! s mint csalódánk!	0
      És magunkban mekkorát!...	0
   Hisz csak egy pontot kerestünk:	0
   Megtalálva, onnan estünk;	0
      Így bukásunk lelki vád.	0
   Mennyi seprő a pezsgésben,	0
      S mily kevés bor!... Volt elég,	0
   Kit nagy honszerelme vonzott	0
   Megragadni minden koncot,	0
      Nehogy más elkapja még.	0
   Mennyi szájhős! mennyi lárma!	0
      S egyre sűlyedt a naszád;	0
   Nem elég csak emlegetni:	0
   Tudni is kell jól szeretni,	0
      Tudni bölcsen, a hazát.	0
   Vagy nekünk már így is, úgy is	0
      Minden módon veszni kell?	0
   Egy világ hogy ránk omoljon?	0
   Kül-erőszak elsodorjon?...	0
      Vagy itt-benn rohadni el?	0
   (1877 júl. 26)	0
RANGOS KOLDUS	0
   Csak hiába! elmaradt az	0
      A világtól, aki vén:	0
   Tudta nélkül nagy "fejlődés"	0
      Folyt le, s foly e sártekén.	0
   Demokrata lett az úrból,	0
      A koldus meg rangra vágy, -	0
   Hát'szen úr ki más legyen, ha	0
      Többé nincs úr, se jobbágy?	0
   Másszor ő is csak szegény volt,	0
      Nyomorult, szánt, megvetett;	0
   Nem is igen "ámbiálták"	0
      Akkor ezt az életet:	0
   Most közőlünk minden tízből	0
      Egy e szép pályán halad;	0
   Sőt, ha így gazdálkodunk, még	0
      Többségben is lesz a had.	0
   Ne gondolj az utca-sarkra,	0
      Oh ne! édes olvasó:	0
   Aki ott áll, az nem koldus,	0
      Az szegény, szánnivaló;	0
   Könyörülj meg sántán, bénán:	0
      Éhező gyermeknek adj:	0
   ("Ezerennyit" ígér a Könyv -	0
      Hanem ez uzsora nagy.)	0
   Koldus ő nagysága hozzád	0
      Bekopogtat egy napon, -	0
   (És ez egy nap sűrün fordul);	0
      Kezdi bókon, hírlapon:	0
   Hogy olvasta rólad ezt, azt...	0
      S míg kártyáját forgatod,	0
   (Mert beküldte: Chevalier N. N.)	0
      Hogy' fogadd el? nem tudod.	0
   Mutat ordót, bizonyítványt,	0
      Köz- s magános levelet;	0
   Ha vendég jön, azt kivárja,	0
      Négyszemközt marad veled:	0
   Szemlesütve és zavartan	0
      Ülsz, mint vádlott a padon:	0
   "Ily nagy úron mit segít az	0
      Én csekély szolgálatom?..."	0
   Erre ívet von ki zsebből,	0
      Szép a kalligráfia,	0
   S megmutatja, hogy hová kell	0
      A nevét beírnia,	0
   Ki Deákkal és Tiszával	0
      Óhajt lenni egy lapon;	0
   "Mi jótékony célra?" kérded;	0
      "Nemes a cél, mondhatom:	0
   Egy dicső ház végső sarja -	0
      (Tudja: Várna, meg Mohács...)	0
   Nem lehet, ha birtok már nincs,	0
      Sem szijjgyártó, sem kovács.	0
   Volt, igaz, még egy tenyérnyi:	0
      De a rozsda és aszály...	0
   No, meg Homburg, s a zsidóság...	0
      Hanem a rang: az muszáj."	0
   Végre látod, az egészből	0
      Hogy mi lóg ki: a "fizess!"	0
   Fanyalogva mondod: "Itt van,	0
      - Nem telik sok - pár tizes."	0
   Te örűlsz, hogy így kiszurtad	0
      (Ami nem volt) a szemét:	0
   Ő örűl, hogy a népkonyhán	0
      Meglesz mára az ebéd.	0
   (1877 júl. 27)	0
NÖVÜNK EGYÜTT	0
   Soknak lettem már, hogy élek,	0
   A szemében szúró tüske:	0
   De van még egy kicsi lélek,	0
   Aki rám hiú és büszke.	0
   Ez, hogy nevem is volt "hurcán",	0
   Most eszmél csak, most tanulja:	0
   S lesi már, ha megy az utcán,	0
   Rámutat-e mások ujja.	0
   Eddig együtt voltunk gyermek,	0
   Én másod-, ő első ízben:	0
   Épűltek fa-tornyok, termek,	0
   Pacskolódtunk porban, vízben.	0
   De, hogy ő nőtt, én is nőttem;	0
   Alig ismerünk egymásra:	0
   Ő kisasszony lett előttem,	0
   Én meg neki óriássa.	0
   No, engedjük kedvét telni,	0
   Ha okos lesz, majd elhagyja; -	0
   Legalább még nem szégyelli	0
   Hogy én voltam... a nagyapja.	0
   (1877 júl. 30)	0
ÉJFÉLI PÁRBAJ	0
   Bende vitéz lakodalmát lakja,	0
   Hetekig tart... ma van első napja:	0
   Szól a zene, tárogató, rézkürt,	0
      Pörög a tánc, mint az orsó;	0
      Bende kiált: "Ez utolsó!	0
      Száraz ajkam eper-ajkat	0
         Szedegetni készűl."	0
   Bende vitézt a nyoszolyó-asszony	0
   Elvezeti, hol olyat szakasszon;	0
   Néma, sötét már az egész kastély -	0
      S ím, lovag áll ágyok előtt,	0
      Talpig acél - ismeri őt:	0
      Sápadt arcra kék lángot vet	0
         A felütött rostély.	0
   "Jöttem veled újra víni, Bende!	0
   Én valék a diadalmas, nem te:	0
   Kezdjük elől, csúnya volt a játék;	0
      Haha! páncélt a nyakadba!	0
      Most ne remélj szolga-hadba';	0
      Kezdjük elől! - e leányért	0
         Sok viadal vár még!"	0
   Kél a vitéz: "Nosza kardot, vértet!"	0
   "Hova édes?" - "Víni, arám, érted!"	0
   S hallik, amint össze-összevágnak,	0
      Odaát a fegyverházban	0
      Harcrobaj is: csengő paizs,	0
      Tompa nyögés, erőlködés,	0
         Dobogása lábnak.	0
   Szép menyasszony szemét le se zárja,	0
   Szörnyűködik, hova lett a párja;	0
   Remegő kéz gyujtja meg a mécsest,	0
      Férje urát fölkeresi,	0
      Hajnalig ott sírva lesi:	0
      "Ez is olyan, mint a másik...	0
         Mint valami holttest!"	0
   Bende vitéz lakodalmát lakja,	0
   Vagyon immár a második napja,	0
   Szól a zene - borba fuladt e nap,	0
      Bende úrnak veszett kedve,	0
      Táncol, iszik erőltetve;	0
      Szép menyasszony nekiborzad:	0
         "Ha ma is, mint tennap!..."	0
   Este hamar az urok föld-részeg,	0
   Ágyba vivék a szolga-vitézek;	0
   Szép menyasszony vele menni reszket:	0
      De hogy titkán ki ne adjon	0
      - Hová legyen? hol maradjon? -	0
      Lenyugoszik, s külön ágyban	0
         Hányja a keresztet.	0
   Bende riad...s mint a halál, józan:	0
   Lovag ott áll szembe, az ajtóban.	0
   "Hah! Robogány..." s nem akarna menni. -	0
      "Szeretőm elcsábítója,	0
      Gyere, víjjunk! üt az óra;	0
      Míg le nem győzsz, tiltva neked	0
         Mellette pihenni."	0
   Ujra nehéz, szörnyű tusa hallik;	0
   Bende halott, mire meghajnallik,	0
   Nagynehezen, délfele ha ébred,	0
      Mikor immár gyűl a vendég;	0
      Fölkeresik a leventék:	0
      "Hol vagy uram? mind az egész	0
         Nép vár az ebédre."	0
   Bende vitéz lakodalmát lakja,	0
   Legszomorúbb a harmadik napja;	0
   Szól a zene, öblöget a rézkürt:	0
      Hanem a tánc csak úgy lézeng,	0
      Vendégnek a java szétment:	0
      "Vérbe' fogant nász sose volt	0
         Isten átka nélkül!"	0
   Nos, az új párt rokoni, - egy püspök	0
   Előveszi, hogy mi esett köztök:	0
   Bende konok, - a menyasszony gyászba,	0
      Teste remeg, mint a harmat,	0
      Csak azt vallja, hogy nem vallhat,-	0
      Ha lefekszik, küldjenek őrt	0
         A fegyveres házba.	0
   Mene oda nagy erős őrízet. -	0
   Bende kacag: "Meglopom a mézet!"	0
   Siet is be kakas-elő-szóra:	0
      Mikor ágyasházát nyitja,	0
      Másodikat kukoritja,	0
      Fönn pedig, a kastély tornyán,	0
         Éjfélt ver az óra.	0
   "Bende lovag! ez az utolsó nap,	0
   Lakodalmad félbeszakad holnap;	0
   Víni ma még!... ölj meg igazábban;	0
      Mert ha nem ölsz, én megöllek,	0
      Lelkedet ám, én mint lélek;	0
      Az a hűtlen hadd sirassa	0
         Bűnét e világban!"	0
   Bende vitéz, szemei szikrázva,	0
   Rohan ismét a fegyveres házba.	0
   Rettenetes, amit lát az őrség:	0
      Urok őrjöng... kivont karddal	0
      Levegőbe szúr és vagdal;	0
      Közülök is hármat leölt	0
         Míg lebirák, győzék.	0
   Földalatti kamarába', láncon,	0
   Bende üvölt, viaskodik, táncol;	0
   Szép menyasszony sem eladó többé	0
      "Elsőt én nem érdemeltem,	0
      A második engemet nem:	0
      Püspök atyám, vígy el Urunk	0
         Jegyesei közzé!"	0
   (1877 júl. 31)	0
ÖREG PINCÉR	0
   Az öreg pincér se gyanítja,	0
   Hogy versbe legyen kanyarítva,	0
   De kivált hogy pláne magyarba:	0
   Ha gyanítná, jönne zavarba!	0
   Töri bár húsz éve a nyelvet,	0
   S foga megritkult, haja elment:	0
   Nem birta kivenni a vadját,	0
   Megijedne bizony, hogy eladják.	0
   Fizető kellner sose lessz ő,	0
   Nem kenyere a kétszerkettő;	0
   Szolgálni sem ugri-szilaj már,	0
   Megelőzné bátran a lajhár.	0
   Hogy sokra se vitte a pályán,	0
   Megláthatod ócska ruháján,	0
   Galléra törött, s elegendő	0
   Karjára egy hétig egy kendő.	0
   Mint nem fia e mai kornak;	0
   Lőn Ganymédje víznek, bornak,	0
   Kenyeret hoz, vált oda tányért;	0
   Ingyen teszi, nem adományért.	0
   Ha azonban vetsz neki épen	0
   Pár fillért: köszöni szépen -	0
   Nem mint az a sok cifra, dandy -	0
   S hozzá is adja: "Küss' die Händi!"	0
   Köre hát nem valami széles;	0
   De mi hű szolgád! mi kedélyes!	0
   Jó szót neki; s ha belefúl is,	0
   Elkotyog érte... magyarúl is.	0
   S elpörgi, legyen bár négy lap,	0
   Könyv nélkül, hogy mi az étlap;	0
   "Mást írtak?"... sose kell megróni	0
   Meglesz az a sült, makaróni.	0
   Ha senki se hívja, elámolyg	0
   A folyosón, vagy fel- s alá bolyg.	0
   - Hadd futkosson a többi "kölyök!" -	0
   S meglöki minden tálca, könyök.	0
   Elnézi: be dőre világ ez!	0
   Hogy' fut, rohan - enni se hágy ez -	0
   Nyerekedni, vigadni... a csődbe,	0
   Dunába, vagy a temetőbe!...	0
   No öreg, ha lenéz más minden,	0
   Jer elő: szolgálj te ki engem,	0
   Bár nem vagy "fashionable" módis:	0
   Gyere, meglesz borravalód is.	0
   Jer, osonjunk félre mi ketten;	0
   Jó ott nekem, a szögeletben,	0
   Rajtam sincs semmi legényes:	0
   Hadd űljön elől, aki kényes.	0
   Társaid úgyis annyiba néztek,	0
   Hogy nekem a főtt rost is beefsteak;	0
   Te legalább nem rágatod a gúzst:	0
   Adsz, ha igértél, becsületes húst.	0
   (1877 aug. 2)	0
A TÖLGYEK ALATT	0
   Margitsziget	0
   A tölgyek alatt	0
      Szeretek pihenni,	0
   Hova el nem hat	0
      Város zaja semmi.	0
   Zöld lomb közein	0
      "Áttörve" az égbolt	0
   S a rét mezein	0
      Vegyül árny- és fényfolt.	0
   A tölgyek alatt	0
      Oly otthonos itten!	0
   Évem leapadt:	0
      Ime, gyermek lettem,	0
   Mint mikor a tölgy	0
      Sudarát megmásztam,	0
   Hol seregély költ -	0
      S vígan madarásztam.	0
   A tölgyek alatt	0
      Több egykoru társsal	0
   Madárfiakat	0
      Kifeszíténk nyárssal;	0
   Jó tűz lobog ott,	0
      Zizeg a kis bogrács -	0
   S ha bealkonyodott,	0
      Haza már egy ugrás.	0
   A tölgyek alatt	0
      Örömest valék én,	0
   Bár a madarat	0
      Hagytam utóbb békén;	0
   Gyermeki önző	0
      Korom' ifju ábránd	0
   Veszi ösztönző	0
      Szárnyára, s tovább ránt...	0
   De tölgyek alatt,	0
      Valamerre jártam,	0
   Szűlőhonomat,	0
      - Csakis ott - találtam;	0
   S hol tengve, tunyán	0
      Hajt, s nem virul a tölgy:	0
   Volt bár Kanaán,	0
      Nem lett honom a föld. -	0
   A tölgyek alatt	0
      Még most is el-űlök;	0
   Bűv-kép csalogat,	0
      Ábrándba merűlök;	0
   Hajó-kerekek	0
      Zubogását hallom...	0
   "Hajrá, gyerekek:	0
      A vízi malom!"	0
   A tölgyek alatt	0
      Im, meglep az alkony,	0
   Hűsebb fuvalat	0
      Zörög át a parkon;	0
   Felhők szeme rebben:	0
      Haza sietek,	0
   Jobb ott, melegebben,	0
      Ki vén, ki beteg...	0
   A tölgyek alatt	0
      Vágynám lenyugodni,	0
   Ha csontjaimat	0
      Meg kelletik adni;	0
   De, akárhol vár	0
      A pihenő hely rám:	0
   Egyszerüen bár,	0
      Tölgy lenne a fejfám!	0
   (1877 aug. 5)	0
KOZMOPOLITA KÖLTÉSZET	0
   Nem szégyellem, nem is bánom,	0
      Hogy, ha írnom kelle már,	0
   Magyaros lett írományom	0
      S hazám földén túl se jár;	0
   Hogy nem "két világ" csodája -	0
      Lettem csak népemböl egy:	0
   Övé (ha van) lantom bája,	0
      Övé rajtam minden jegy.	0
   Ám terjessze a hatalmos	0
      Nyelvét, honját, istenit!	0
   Zúgó ár az, mindent elmos,	0
      Rombol és termékenyit:	0
   De kis fajban, amely ép e	0
      Rombolásnak útban áll:	0
   Költő az legyen, mi népe, -	0
      Mert kivágyni: kész halál.	0
   Vagy kevés itt a dicsőség,	0
      S a nemzettel sírba lejt?	0
   Kis-szerű az oly elsőség,	0
      Amit a szomszéd se sejt?	0
   Nincs erőnkhöz méltó verseny?	0
      Dalra itthon tárgy elég?	0
   Nem férünk a kontinensen,	0
      Albion is kéne még?...	0
   Légy, ha birsz, te "világ-költő!"	0
      Rázd fel a rest nyugatot:	0
   Nekem áldott az a bölcső,	0
      Mely magyarrá ringatott;	0
   Onnan kezdve, ezer szállal	0
      Köt hazámhoz tartalék:	0
   Puszta elvont ideállal	0
      Inkább nem is dallanék.	0
   S hol vevéd gyász tévedésed,	0
      Hogy faját s a nemzeti	0
   Bélyeget, mit az rávésett,	0
      A nagy költő megveti?	0
   Hisz forgattam, a javából,	0
      Én is egypárt valaha;	0
   Mind tükör volt: egymagából	0
      Tűnt nekem föl nép, s haza.	0
   És ne gondold, hogy kihalnak	0
      Sujtott népek hirtelen,	0
   Amig össze-zeng a dalnok	0
      S a nemzeti érzelem.	0
   Tán veszélyt, vagy annak látszót	0
      Vélsz a honra tűnni fel:	0
   Hát van lelked, a szent zászlót	0
      Épen akkor hagyni el!?	0
   Oh, ha méltóbb s új kobozzal	0
      A megifjodott hazát	0
   Zönghetném még Homérosszal;	0
      Ne csak mindig panaszát!	0
   De legyek, ha veszni sorsa,	0
      Húnyó nép közt Osszián,	0
   Inkább, hogysem dalok korcsa	0
      Közönyös harmóniám!	0
   (1877 aug. 8)	0
MEDDŐ ÓRÁN	0
   Belenézek a nagy éjszakába,	0
   Alszik a föld, maga árnyékába';	0
   Itt vagy amott csillagok röppennek:	0
   Gondolatim is úgy jönnek-mennek.	0
   Gondolatom szappanbuboréki	0
   Csillogók, mint odafenn az égi:	0
   De töredék mindkettőnek utja -	0
   Mind szétpattan, mielőtt megfutja.	0
   (1877 aug. 9)	0
VÁNDOR CIPÓ	0
   Kinek nyúlfarknyi a reménye	0
      S többé se kér se vár sokat:	0
   A multban él, ez ócska lom közt	0
      Tesz-vesz, keresgél, rakogat.	0
   Emlékeimmel olykor én is,	0
      - Mint rongya közt egy vén szipó^[*] -	0
   Elbíbelődöm: ilyen emlék	0
      Ama fentírt vándor cipó.	0
   A tékozló fiú regéjét	0
      Sokan csináltuk újra már:	0
   Én nem vagyont, kincset pazarlék,	0
      (Apámnak is lett volna bár!)	0
   Hanem jövendőt, biztos állást,	0
      Meg ami erre útnyitó,	0
   Légvárak-, ábránd- s délibábért...	0
      Tanulság: egy vándor cipó.	0
   Hogy aztán a goromba élet	0
      Jeges zuhannyal önte le:	0
   "Megyek - kiáltám - vészes út ez,	0
      Vissza megint bölcsőm fele!"	0
   Ma fizetés-nap; húsz forintra	0
      Jut húsz krajcár "proporció":	0
   Harminc gyalog mérföldre abból	0
      Kifutja... egy vándor cipó.	0
   Mondám s tevém; - a dél-ebéd már	0
      A nagy országuton lele;	0
   Sebaj! kinek hátán a háza	0
      És kebelén a kenyere.	0
   De majd az estve!... hátha rablók...	0
      Eh! nincs velem sok földi jó:	0
   Egy zsebkendőbe minden elfért:	0
      A gárdrob és vándor cipó.	0
   Egy bot talán jó volna mégis -	0
      Ahol egy tört "lógó"-darab!	0
   Ettől ugyan valódi medve	0
      Nem fél; de képzelt megszalad.	0
   Most éjszakára fel, a "bércnek!"	0
      Előttem rónaszéki só	0
   Megy sok szekéren: biztosabb már	0
      A vándor és vándor cipó.	0
   Kérdik: ki és mi? hova mászkál?	0
      Hang csúfos, a nyelv idegen;	0
   Szepeg biz ő, s azt mondja: dászkál.	0
      Most haza indult betegen.	0
   Bükkös tetőn éjjel kifognak,	0
      Pór-élc megöklel, mint tinó:	0
   De tűznél, mit kazalba raknak,	0
      Jólesik a vándor cipó.	0
   Hűs hajnalon (még mind üressen	0
      Lógtak ki a járom-szegek)	0
   Bucsút köhintve, megiramlva -	0
      S a késő hajnalig, megyek.	0
   Ott száraz ágból, korcsma végin,	0
      Lombsátor a közös "ivó":	0
   Ott deszka-pad lapít deszkává,	0
      S párnám csak a vándor cipó.	0
   Hanem a szép táj bűvöl így is,	0
      Oh, ifju könnyedvérüség!	0
   Ím ott dülőnkint a hegyoldal	0
      Harmat-szivárvány színben ég;	0
   Lent, sziklavölgyben, fakupával	0
      Csurgó kinál, oly csábitó!	0
   Az útas keble megtelik... de	0
      Bezzeg fogy a vándor cipó!	0
   Bérc elmaradt; tölgyes lapályon	0
      Visz útam, napja már negyed;	0
   Tölgy sincs azontúl, - visszanézve	0
      Látom csak a kéklő hegyet.	0
   Posványiban, mint lomha sertés,	0
      Ferdőzik az ecsedi tó;	0
   Rekkent a hév nap, útas izzad,	0
      Bár könnyű a vándor cipó.	0
   Egy híd megől hajdú behajszol,	0
      Gazdája kérdi: "Útlevél?"	0
   Az nincs bizony, - de iskolából	0
      Van bizonyítvány, még kevély.	0
   Az isten áldja! elbocsátott,	0
      Lévén maga, mint neve, Jó:	0
   Így szabadult a "fogdmeg-eddmeg"	0
      Körmébül vándor és cipó.	0
   Égő homokban, itt a "város, -	0
      Amott a nagy kollégyiom	0
   Hátall ki, mint szamár a nyájból:	0
      Maradj te, zárt paradicsom!	0
   Hogy szem ne lásson, félre csaptam	0
      Egy útcán (neve is "Csapó");	0
   Pénz nincs, kerűlöm a "kenyér-sort":	0
      Pedig hol a vándor cipó!?...	0
   Az elfogyott, erőm is elfogy;	0
      Már útban egy egész hetem; -	0
   Itt pap lakik, tán könyörűl is:	0
      Bezörgetek - nem tűrhetem!	0
   Elborzadék... ha rám rivallna:	0
      "Pusztulj, csavargó, naplopó!"	0
   S lekaptam újjom' a kilincsről:	0
      "Adj lelket még, vándor cipó!"	0
   Elérem végre a szülőhont;	0
      Fedd és gunyol rokon; barát,	0
   Csak egy nem: az anyai szívnek	0
      Érzém üdítő sugarát.	0
   Ezt nem felejtém soha, ámbár	0
      Lettem suhancból nagyapó,	0
   Ezért méltattalak dalomra	0
      Téged, szerény vándor cipó.	0
   (1877 aug. 11)	0
   ^[*] Anyó, szipa, szipirtyó, szipó. - A. J.	0
ŐSZIKÉK	0
                                      I	0
   Olvasó, ha fennakadsz, hogy	0
      Könyvem címe "Őszikék",	0
   Tudd meg: e néven virágok	0
      Vannak ősszel, és - csibék.	0
   Ha virágok: a deres fű	0
      Hantját szépen színezik;	0
   Ha csibék: ez is megjárja,	0
      Ki olyanra éhezik.	0
   A virágnak nincs illatja,	0
      Ha megcsapta őszi dér;	0
   De csibének húsa, vére -	0
      S a konyhában többet ér.	0
   (1877 aug. 13)	0
                                     II	0
   Amit én a zugba jegyzék,	0
      Nem hagy bennem mély nyomot,	0
   De enyhültem, hogy kiöntém,	0
      Amikor fájt és nyomott.	0
   Isten látja, az enyéim	0
      Tán nagyon is szeretem,	0
   És ha fáj a vélt mellőzés,	0
      Lopva ide temetem.	0
   Mint Midás király borbélya	0
      Ura fején hogy mit lát:	0
   Óh ne keljen elsusogni	0
      Soha innét lenge nád.	0
SEMMI TERMÉSZET	0
   No, kertész úr, ma szép esőnk volt:	0
      Éled fű és virág,	0
   Büszkébben tolja égnek a fa	0
      Megifjult sudarát;	0
   A levegő tisztán borul ránk	0
      Mint egy opál-paizs;	0
   Egy-két nap ittasan hever majd	0
      Az útak pora is.	0
   "Hja! lássa kérem, - az esőnek	0
      Örvendjen a paraszt,	0
   Nem öntöz, - vár buzát az égből	0
      És kap helyette gazt;	0
   Én bízom a kannába, csőbe,	0
      Attól zöldül gyepem;	0
   Eső!... mit ért az én szakomhoz?	0
      Azt nem szivelhetem.	0
   Ha vártam, elmarad; ha sok volt,	0
      Hétszámra meg nem áll,	0
   S nem mondhatom: no, zárd el a csőt,	0
      Te Janó, te Mihál!	0
   Tőből kimossa gyenge pástom,	0
      Az út iszap, mocsár,	0
   Virágim dúlva, - felkötözni	0
      Egy héti munka vár.	0
   Ha meg viharral, jéggel indult,	0
      (Mi nála rossz szokás)	0
   S fát tördel és ágyat lepaskol:	0
      Van itt káromkodás.	0
   Ezért mondom: hogy az eső oly	0
      ,Túlhaladt pont' ma már,	0
   Mint főzni a nyilt konyha, - melyen	0
      Vesződjék a szamár!"	0
   Lám hova jutna a müvészet	0
      Csak egy pár századig:	0
   De közbe ront a vad természet	0
      S belé kontárkodik.	0
   (1877. aug. 17)	0
HÍD-AVATÁS	0
   Szólt a fiú: "Kettő, vagy semmi!"	0
      És kártya perdül, kártya mén;	0
   Bedobta... késő visszavenni:	0
      Ez az utolsó tétemény:	0
      "Egy fiatal élet-remény."	0
   A kártya nem "fest", - a fiúnak	0
      Vérgyöngy izzad ki homlokán.	0
   Tét elveszett!... ő vándorútnak	0
      - Most már remény nélkül, magán -	0
      Indúl a késő éjszakán.	0
   Előtte a folyam, az új hid,	0
      Még rajta zászlók lengenek:	0
   Ma szentelé föl a komoly hit,	0
      S vidám zenével körmenet:	0
      Nyeré "Szűz-Szent-Margit" nevet.	0
   Halad középig, hova záros	0
      Kapcsát ereszték mesteri;	0
   Éjfélt is a négy parti város	0
      Tornyában sorra elveri; -	0
      Lenn, csillagok száz-ezeri.	0
   S amint az óra, csengve, bongva,	0
      Ki véknyan üt, ki vastagon,	0
   S ő néz a visszás csillagokba:	0
      Kél egy-egy árnyék a habon:	0
      Ősz, gyermek, ifju, hajadon.	0
   Elébb csak a fej nő ki állig,	0
      S körülforog kiváncsian;	0
   Majd az egész termet kiválik	0
      S ujjonganak mindannyian:	0
      "Uj hid! avatni mind! vigan."	0
   "Jerünk!... ki kezdje? a galamb-pár!"	0
      Fehérben ifju és leány	0
   Ölelkezik s a hídon van már:	0
      "Egymásé a halál után!"	0
      S buknak, - mint egykor igazán.	0
   Taps várja. - "Most a millióson	0
      Van a sor: bátran, öregem!" -	0
   "Ha megszökött minden adósom:	0
      Igy szökni tisztesebb nekem!"	0
      S elsímul a víz tükre lenn.	0
   Hivatlanul is jönnek aztán	0
      A harmadik, a negyedik:	0
   "Én a quaternót elszalasztám!"	0
      "Én a becsűletet, - pedig	0
      Viseltem négy évtizedig."	0
   S kört körre hány a barna hullám,	0
      Amint letűnnek, itt vagy ott.	0
   Jön egy fiú: "Én most tanúlám	0
      Az elsőt; pénzem elfogyott:	0
      Nem adtak: ugrom hát nagyot!"	0
   Egy tisztes agg, fehér szakállal,	0
      Lassan a hídra vánszorog:	0
   "Hordozta ez, míg birta vállal,	0
      A létet: mégis nyomorog! -	0
      Fogadd be, nyílt örvény-torok!	0
   Unalmas arc, félig kifestve -	0
      Egy úri nő lomhán kikel:	0
   "Ah, kínos élet: reggel, estve	0
      Öltözni és vetkezni kell!"	0
      Ezt is hullámok nyelik el.	0
   Nagy zajjal egy dúlt férfi váza	0
      Csörtet fel és vigyorgva mond:	0
   "Enyém a hadvezéri pálca,	0
      Mely megveré Napleont!"	0
      A többi sugdos: "a bolond!..."	0
   Szurtos fiú ennek nyakába	0
      Hátul röhögve ott terem	0
   S ketten repűlnek a Dunába:	0
      "Lábszijjra várt a mesterem:	0
      No, várjon, míg megkérlelem!"	0
   "Én dús vagyok" kiált egy másik	0
      S élvezni többé nem tudom! -"	0
   "Én hű valék a kézfogásig	0
      S elvette Alfréd a hugom'!"	0
      Eltűnnek mind, a járt uton.	0
   "Párbajban ezt én így fogadtam:	0
      Menj hát elül, sötét golyó!" --	0
   "Én a szemérmet félrehagytam,	0
      És íme, az lőn bosszuló:	0
      Most vőlegényem a folyó. -"	0
   Igy, s már nem egyenkint, - seregben,	0
      Cikázva, némán ugranak,	0
   Mint röpke hal a tengerekben;	0
      Vagy mint csoportos madarak	0
      Föl-fölreppenve, szállanak.	0
   Órjás szemekben hull e zápor,	0
      Lenn táncol órjás buborék;	0
   Félkörben az öngyilkos tábor	0
      Zúg fel s le, mint malomkerék;	0
      A Duna győzi s adja még.	0
   Néz a fiú... nem látja többé,	0
      Elméje bódult, szeme vak;	0
   De, amint sűrübbé, sűrübbé	0
      Nő a veszélyes forgatag:	0
      Megérzi sodrát, hogy ragad.	0
   S nincs ellenállás e viharnak, -	0
      Széttörni e varázsgyürüt	0
   Nincsen hatalma földi karnak. -	0
      Mire az óra egyet üt:	0
      Üres a híd, - csend mindenütt.	0
   (1877 aug. 22)	0
KORTÁRSAM R. A. HALÁLÁN	0
   Kidölt immár sok ép, erős,	0
      Ki velem indult és haladt;	0
   Kevés itt fenn az ismerős:	0
      Oh, mennyivel több föld alatt!	0
   Reményem - elzárt völgy-fenék,	0
      Nincs onnan út, kivezető;	0
   Emlékezet üdítne még -	0
      De az meg egy nagy temető.	0
   Ott fekszenek távol, közel;	0
      Egy-egy külön sír jeleli	0
   Futó harcban hol estek el -	0
      Mint a Horácok elleni.^[*]	0
   S én a pályán vagyok ma még,	0
      Leggyöngébb a futók között;	0
   Fenntart egy szálnyi tartalék,	0
      Bár testem és lelkem törött.	0
   Még elkerült ásó, kapa -	0
      S tán engem a sors arra tart,	0
   Hogy visszanézve, mind csupa	0
      Sirhalmot lássak, ravatalt.	0
   Most a tiédet hantolák:	0
      Im, tőlem is rá egy göröngy!	0
   Oh! hitte volna egy világ,	0
      Hogy te elébb bucsút köszönj?	0
   Egy nap derült volt rád s reám:	0
      Nem várhatál még keveset?...	0
   De sírunk sem lész messze tán,	0
      Ha bölcsőnk oly közel esett.	0
   (1877 aug. 25)	0
   ^[*] A Curiatiusok. (Célzás a Horatiusok és Curiatiusok viadalára,	0
   amint e mondát Livius (I. k.) elbeszéli. A. J.	0
HÍRLAP-ÁRULÓ	0
   Mindenki annyit ér, ahogy	0
      Betölti hívatását:	0
   Nézd ezt a vén ujsághordót:	0
      Becsűlöm a szokását.	0
   Hajnalba' már lót-fut szegény,	0
      Öllel van a csomagja,	0
   S mit nem csinál - kit nem kinál,	0
      Míg számonkint eladja.	0
   Nem kérgesült bürokrata	0
      Ő, aki - mintha ebnek -	0
   Úgy dob feléd egy szót, irást,	0
      S fittyet hány a tömegnek.	0
   Ő nyájas, emberségtudó,	0
      Megadja tituládat:	0
   "Méltóságos" - "nagyságos" úr -	0
      Amennyiről beláthat.	0
   S hogy tudja kötni a gonosz!	0
      Látszik, nem mái gyermek:	0
   "Tessék, uram! győz az orosz -"	0
      Kiált oda egy szerbnek;	0
   "Tessék, uram! nyolc az ezüst,	0
      Napoleon meg tíz ma."	0
   "Győztünk, uram! mi, a török..."	0
      Ha térdig ér a csizma.	0
   "Kisasszony! a FŐVÁROSI...	0
      Van benne hír, novella -"	0
   "Ifj'úr, ni, hogy' áll Gorcsakoff	0
      Tótágast, mint egy vella!..."	0
   Ha nincs vevő, olvas maga	0
      Egy harapást s tovább megy,	0
   Hogy, majd ha lesz, ajánlattal	0
      Megint győzhesse a begy.	0
   Elkérkedik negyvennyolccal,	0
      S nem hiszi, hogy hihetlen,	0
   Hogy ő akkor több hirlapot	0
      Árult el a "szigetben."	0
   "Igaz, még csak suhanc valék,	0
      De a torkom hatalmos:	0
   "Friss MÁRCIUS-ból száz forint	0
      Egy estve, itt, uram! No's?..."	0
   De van mégis, kit ő lenéz,	0
      Gyülöl, nem méltat szóra,	0
   Haragszik rá, mint borbély az	0
      Ön-beretválkozóra:	0
   Ez "piszkos" ember, akire	0
      Ránézni is utálat:	0
   Nem egyenkint vesz hírlapot,	0
      Hanem - évszámra járat.	0
   (1877 aug. 25)	0
NÉPDAL	0
   Duna vizén lefelé úsz a ladik,	0
      A ladik,	0
   Róla muzsikaszó, guzlicaszó, csimpolyaszó	0
      Hallatik;	0
   Juhaj! viszik a piros almát, barackot,	0
   Juhaj: Kevibe Szent-Endréről menyasszont!	0
   Piros almát eladják a budapesti	0
      Piacon,	0
   Abbul cifrálkodik Kevibe' a piros arcu	0
      Menyasszony:	0
   Juhaj! de derék ruha ez a fejkötő:	0
   Megfér ezalatt akármennyi szerető!	0
   Kevi csárda reggel óta tele van,	0
      Teli van:	0
   Ott járja a kolót egy éles késsel, véres késsel	0
      A Jovan:	0
   Juhaj! piros volt, de csak férges alma volt,	0
   Asszony, csinos volt, de azért csak r--a volt.	0
   Duna vizén lefele úsz a ladik,	0
      A ladik,	0
   Róla hejjehujja, szitok-átok, dávoria	0
      Hallatik:	0
   "Juhaj! közel már Alexinác, Knyazevác:	0
   Engem Kevi-Rác, többet ugyan sose látsz!"	0
   (1877 aug. 28)	0
BONCZÉK	0
   Boncz urat, én dalom, el ne feledd!	0
   Verebet fog, ha megénekeled,	0
   Mert hiu a fiu rettenetes:	0
   Hírre ha kap neve, szíve repes.	0
   Nem fiu már ugyan Boncz, az öreg,	0
   Sőt fia, Náci se mái gyerek,	0
   De kifog ősz hajon, ócska koron	0
   A pamacs, a kefe, bécsi korom.	0
   Szép ösi birtokon él a család:	0
   Kapja örökbe a hívatalát:	0
   Napdíjon kezdte az impetrátor,	0
   Nyugdíjon végzi a többi fráter.	0
   S merje tagadni akárki fia;	0
   Hogy nem a fő arisztokrácia!...	0
   Fiai, lányai mind csupa Boncz,	0
   Kit csak az új divat ingere vonz.	0
   Játszik evésben-ivásban urast,	0
   Félre dehogy tesz egy árva garast.	0
   Volna hat annyi a jövedelem,	0
   Jelszava: "a kiadást emelem!"	0
   "Piszkos" az őneki, nem "zsenerőz",	0
   Aki - talán fukar és maga főz?...	0
   Nem, hanem aki, - ha elveri mind, -	0
   Ad neki ál-ökonómia-szint.	0
   Már neki mindene drága legyen!	0
   Hármat igér, ha te tartod egyen;	0
   Tán nem is étel az, amit eszik,	0
   Hanem az ár, ha magasra teszik.	0
   Látszani, játszani vágy szerepet,	0
   Otthon elég neki barna retek,	0
   Mert mikor ingadoz a sulyegyen,	0
   Tud takarítni, hogy - páholyt vegyen.	0
   Élj "urasan", apa és fia Boncz,	0
   S hogy ki ne essék szádbul a konc,	0
   Sose köszöntsd a lenyugvó napot,	0
   Ami kel, annak emelj kalapot.	0
   (1877 aug. 30)	0
AZ ELAGGOTT FÜLEMILE	0
      Ki már több nyarat élt, beteg, szeretne is elköltözni, de nem	0
   tud; csak gubbaszt az őszi fán; hű párját elvesztette, régi dalait	0
   elfeledte, megkisérti olykor, de közepén belésűl, abba hagyja. Így	0
   üldögél, vagy lomhán átrepül egyik fáról a másikra, tépett fakó	0
   köntösében; még a verebek is kicsúfolják.	0
   (1875-1880 körül)	0
VÉGPONT	0
   Punctum finale	0
   Sebtében eddig irtam;	0
      Két hóra nem kevés;	0
   Most, ím, erőt vesz rajtam	0
      A régi csüggedés.	0
   Hisz' szép a nagy önérzet,	0
      Kivált ha igaz is,	0
   S merészen győzi röptét	0
      A szárnyas Pegaz is.	0
   Az én ágaskodásom	0
      Nem ér egy fakovát:	0
   Csak a cigány vagyok, ki	0
      "Biztatja a lovát!"	0
   (1877 szept. 11)	0
MÉG EGY	0
   Mit is akarsz?... nézz az időre:	0
      Ősz van, s neked bús télre jár,	0
      Szemedben köd lett a sugár,	0
   Dér, hó leszállott a tetőre.	0
   Nyílhatnak a fán csalvirágok:	0
      Nem lesz érett gyümölcse már; -	0
      Hallgat minden dalos madár:	0
   Csak - a beszédes liba gágog.	0
   (1877 szept. 12)	0
ÉNEK A PESTI LIGETRŐL	0
   Kimentem a ligetbe újra	0
      Hosszacska távollét után,	0
   Hogy lássam: fűve, berke, útja	0
      Minő hatással lesz reám.	0
   Annak találtam most is, ami,	0
      (Régóta búvom, s eleget),	0
   Úgy összeillünk párosan mi:	0
      Kopott ember, kopott liget.	0
   Már útja is (kettő viszen ki)	0
      Zilált kedélyhez jól talál:	0
   Az árnyasabbat sok nép döngi,	0
      És bűzös mint a döghalál;	0
   A másik szép, de hő sugáru,	0
      Oldalt paloták és - romok,	0
   Kevély, nagy boltokban zsibáru,	0
      S dűl Rákosról be a homok.	0
   Ki a korral szeret haladni,	0
      Vasútra váltja fel magát,	0
   S örül, ha van hely felakadni	0
      S úgy lógni ott, mint egy kabát.	0
   De én rozzant szekérre űlök	0
      Tized magammal (a baki	0
   Trónt nem igénylem) - és repűlök	0
      Hogy a velőmet rázza ki.	0
   Ott, a kapun kivűl, leszállunk,	0
      Illet szerénység mindenütt, -	0
   Szerencse, ha - míg bétalálunk -	0
      Egy fényes hintó el nem üt.	0
   Benn, összevissza, minden sarkon	0
      Kintorna, koldus, bűn, nyomor;	0
   S hogy örömünk teljék a parkon:	0
      Jó legyen a fül, szív, gyomor!	0
   És mégis, a liget nekem szép,	0
      Valahogy a lelkemhe' szól,	0
   Ha elbolyongok félre, messzébb	0
      A köznép tolongásitól;	0
   (Nem az egy-ingre vetkezettet	0
      Értvén csupán e név alatt:	0
   Köz nép az is, mely toilettet	0
      Fitogtatván, körben halad.)	0
   Szabadság - és hogy biztos szárazt	0
      Érzek, hat így rám; hogy e kis	0
   Ligetből (bár maga kifáraszt)	0
      Mehetnék a Tiszáig is!...	0
   Keletre, mint a berki szellő,	0
      Mely a lombok közt rést talál...	0
   Keletre, mint az égi felhő,	0
      Mely ott egy kedves sírra száll.	0
   Szabadság - amelynek nevében	0
      Tűröm, ha víg pünkösti nép	0
   A "rendet" elnyomtatja szépen,	0
      S le is fekszik, ha fűre lép;	0
   Hogy itt nincs tábla, tilalomfa.	0
      Vagy ördög hajt rá, ha van is;	0
   Hajrá, fiúk!... ifjú koromba'-	0
      Úgy tettem volna magam is.	0
   Laptával ott kemény "bolhákat"	0
      Oszt és kap egy sereg diák:	0
   Itt "cica-játékot" találgat	0
      És bámul e német világ;	0
   Azt gondolom: a liba-pázsit.	0
      Már nézem is: hol a ludak?	0
   S a tó körűl a kép vonásit	0
      Bevégzi néhány hattyu-nyak.	0
   Egyszóval, én e ligetecskét	0
      Így is, ahogy van, szeretem;	0
   Örömmel töltöm itt az estét,	0
      Egész majorság ez nekem,	0
   (Más nincs is a kerek világon.)	0
      Itt látom az év szakaszát,	0
   Mikor hajt rügy, levél az ágon,	0
      Mikor pendítik a kaszát.	0
   Az ég itt nem pár négyszeg ölnyi:	0
      Holnapra könnyű az időt	0
   Nagy-biztosan megjövendölni,	0
      (Emlékszem, egyszer már betölt).	0
   Van nádas itt, van bucka, posvány, -	0
      S talán azért is szeretem,	0
   Hogy amint csínosul, kimosdván:	0
      Húsz éve már, hogy követem.	0
   Mert nem varázs-ütésre épült,	0
      Mint túl ama pompás sziget:	0
   Ott lestem, amint lassan szépült,	0
      A változást mindeniket;	0
   S egy megnyesett, vagy megporondolt	0
      Ösvény, beültetett ugar,	0
   Nekem az mind új-új öröm volt -	0
      De ez nem történt oly hamar.	0
   Most sem marad el, ami késik,	0
      "Szirtet kivölgyel sűrü csepp,"	0
   Már eljutánk az öntözésig,	0
      De sárgaságban vész a gyep;	0
   Jut majd talán ez úti sárból	0
      A fűnek is egy korty ital,	0
   Hogy felzsendülhet a kopárból -	0
      Megéri, aki fiatal.	0
   Engem bozótja, gazza nem bánt,	0
      Mert a gyom is természetes;	0
   Nem is szidok tanácsot, kormányt,	0
      Ha útam kissé szemetes;	0
   Tudom, hogy itt az ősz, ha lábam	0
      Alatt megzördül az avar,	0
   S nyomot vesztek a sokaságban	0
      (Csak a szó lenne több - magyar!)	0
   Természetet s magányt keresvén	0
      Fel nem söpört falevelen,	0
   El-elvisz egy kalandor ösvény	0
      A "rengetegbe" (képzelem);	0
   Hol fű, fa zöldebb, - annak selyme	0
      Nem törle annyi csizma-port,	0
   Ennek se hántá buta elme	0
      Kérgét le, vagy részeg csoport.	0
   És gondolatim a "vadonban"	0
      Ha jőnek, eljátszom velek,	0
   Ábránd s szivarfüst közt; - azonban	0
      Órámra-mimre ügyelek;	0
   Szemeim a zöld szigetbe néznek,	0
      Hol a vidám ifjú-öreg	0
   Történetét a magyar észnek	0
      Megírta - most már szendereg.	0
   Nyugodjék!... méltóbb napi munkát	0
      Nem végzett nála senki sem;	0
   Sirjára, - mit most vadonunk ád,	0
      E kis gyopár-szálat teszem.	0
   S tétlen tovább bolyongok ismét,	0
      Egyéb dolgom sincs, igaz a,	0
   Mint várni nyugton a napestét	0
      S elmenni csöndesen - haza.	0
   El is megyek, tán nemsokára,	0
      Hír-név, dicsőség nem maraszt;	0
   Tudom, mit ér fagyos sugára,	0
      Itt is megtanulhattam azt:	0
   Nyerd bár világi életedben	0
      Ég s föld minden koszoruit:	0
   Neved csak az, mit e ligetben	0
      Egy sirkő rád olvas: Fuit.	0
   (1877 szept. 17)	0
PLEVNA	0
   A Haemus ormán s a Dunánál,	0
      Ím, óriások harca foly:	0
   S az én múzsám - kisebb magánál -	0
      A porba' játszik, ott dalol.	0
   Hát hol van a magasztos ének,	0
      Mely a győzőt megilleti:	0
   Hogy két világra zöngenének	0
      Neve méltó dicséreti?	0
   Hol a lant, melynek húrja váltson,	0
      S ne a nagy tetteknél alább?	0
   S a harc zaján is túlkiáltson:	0
      Csak diadalra!... csak tovább!..."	0
   Ki zsarnok volt s Európa réme,	0
      Most ezt nagy rémtől menti meg,	0
   S a népszabadság szent nevébe'	0
      Övé a zászló, mely lebeg.	0
   Mert így jutnak, idő lejártán,	0
      Magok a szerencsétlenek	0
   Szabadsághoz, kik most a sárkány	0
      Szemétől megszédültenek.	0
   Elvész, bizony, varázsa, bűve,	0
      Mikép hatalma megtörött,	0
   S ez a győzelmi zászló műve,	0
      Mely leng a vérmező fölött.	0
   Azért e zászlónak dicsőség!	0
      S magyar ajakról kétszeres!...	0
   Ha volna költő - volna Ő még,	0
      Kit vágyunk holtan is keres!	0
   De én lantom bágyadt idegjét	0
      Addig feszítni nem merem,	0
   Habár olykor elhagyja szegjét	0
      S unalmat űzni dalt terem.	0
   S nem szólok népem - a magyarhoz,	0
      Tán meg sem ismerné szavam;	0
   A szebb napnak, mit e vihar hoz,	0
      Örűlök csendesen, magam.	0
   Szabad, egy még érző tetemnek,	0
      Sírig szeretni a honát:	0
   S e diadal-nap életemnek	0
      Megaranyozza alkonyát.	0
   (1877 szept. 21)	0
ÍGY IS JÓ	0
   Szép a független nyúgalom:	0
   Megérleli egy-egy dalom;	0
   Nem mintha nem volnék beteg,	0
   De nyugtat az, hogy - lehetek.	0
   (1877 szept. 24)	0
EX TENEBRIS	0
   Keserűből jön az édes,	0
      Édesből a keserű;	0
   Rekkenő nap nyugta kétes,	0
      Szebb, borúra várt derű.	0
   Ma ködös szem, mord kedéllyel,	0
      Holnap tisztább mindenik:	0
   Meghozhatja - tán egy éjjel,	0
      Hogy majd "új fény jelenik."	0
   Vagy, ha ez nem, a vakságnak	0
      Kiürítem poharát,	0
   S az "örök világosságnak"	0
      Várom fénylő sugarát.	0
   (1877 szept. 24)	0
VÖRÖS RÉBÉK	0
   "Vörös Rébék általment a	0
      Keskeny pallón s elrepült -"^[*]	0
   Tollászkodni, már mint varju,	0
      Egy jegenyefára űlt.	0
         Akinek azt mondja: kár!	0
         Nagy baj éri és nagy kár:	0
            Hess, madár!	0
   Ő volt az, ki addig főzte	0
      Pörge Dani bocskorát,	0
   Míg elvette a Sinkóék	0
      Cifra lányát, a Terát.	0
         De most bezzeg bánja már,	0
         Váltig hajtja: kár volt, kár!	0
            Hess, madár!	0
   Pörge Dani most őbenne	0
      Ha elbotlik se köszön,	0
   S ha ott kapja, kibuktatja	0
      Orrával a küszöbön.	0
         Pedig titkon oda jár,	0
         Szép asszonynak mondja: kár!	0
            Hess, madár!	0
   Cifra asszony színes szóra	0
      Tetteti, hogy mit se hajt:	0
   "Kend meg köztünk ne csináljon	0
      Háborodást, házi bajt,	0
         Nem vagyok én csapodár."	0
         Rebi néni mondja: kár!	0
            Hess, madár!	0
   Másszor is jön, hoz fehér pénzt,	0
      Piros kendőt s egyebet:	0
   "Nesze, lyányom? e mézes bor	0
      Erősítse a szived:	0
         Szépnek úgy nem tenni kár!"	0
         - "Hadd jöjjön hát a kasznár."	0
            Hess, madár!	0
   Háborúság, házi patvar	0
      Attól kezdve van elég;	0
   De nem hallik a szomszédba:	0
      Pörge Dani tűri még.	0
         A bölcső is ott van már:	0
         Künn egy varju mondja: kár!	0
            Hess, madár!	0
   "Asszony, ördög! vidd apádnak	0
      Haza ezt a gyermeket -	0
   Ne! a varjut (hol a puskám?)	0
      Útra meglövöm neked."	0
         Varju azt se mondja: kár!	0
         El sem is rebbenti már:	0
            "Hess, madár!	0
   Híre terjed a helységben:.	0
      "Tudjátok, mi az eset?	0
   Pörge Dani egy varjút lőtt	0
      S Rebi néni leesett!"	0
         Rebi lelke nem vón' kár:	0
         De, mint varju, visszajár	0
            Hess, madár!	0
   Gyilkost a törvény nyomozza;	0
      Szegény Dani mit tegyen?	0
   Útnak indul, bujdosásnak,	0
      Keskeny pallón átmegyen.	0
         Szembe jött rá a kasznár.	0
         Varju elkiáltja: kár!	0
            Hess, madár!	0
   Keskeny a palló kettőnek:	0
      Nem térhet ki a Dani;	0
   Egy billentés: lent a vízben	0
      Nagyot csobban valami.	0
         Sok eső volt: mély az ár.	0
         Varju látja, mondja: kár!	0
            Hess, madár!	0
   Bujdosónak kín az élte;	0
      Reszket, ha levél zörög:	0
   Felvont sárkányt vesz kezébe,	0
      Hajtja éh: "megállj, görög!"	0
         Varjú mind' kiséri: "kár!...	0
         Fennakadsz te, szép betyár!"	0
            "Hess, madár!"	0
   "Most ebédre, hollók, varjak	0
      Seregestül, aki van!	0
   De szemét ne bántsa senki:	0
      Azzal elbánok magam."	0
         Fekete volt; mint bogár:	0
         Asszony ott sír: "mégis kár!	0
            Hess, madár!"	0
   Vörös Rébék általment a	0
      Keskeny pallón: most repűl;	0
   Egy varjúból a másikba	0
      Száll a lelke, vég ne'kül	0
         S kinek ő azt mondja: kár!	0
         Nagy baj éri és nagy kár.	0
            Hess, madár!	0
   (1877 szept. 26)	0
   ^[*] E két sor népmondai töredék. - A. J.	0
INTÉS	0
   Jó költőktül azt tanultam	0
      S adom intésül neked:	0
   Sose fáradj, sok cifrával	0
      Elborítni éneked!	0
   Szólj erővel, és nevezd meg	0
      Ön nevén a gyermeket;	0
   Szólj gyöngéden, hol az illik, -	0
      S ne keríts nagy feneket.	0
   Olykor egy-két szó is jobban	0
      Helyre üti a szeget,	0
   Mint az olyan, ki beléhord	0
      Földet, poklot és eget,	0
      S ordít, amíg elreked.	0
   (1877 szept. 29)	0
PÁRVIADAL	0
   Paulo majora canamus	0
   Asszonyért nem méltó vívni,	0
      Mert, ha tiszta, nincs is ok;	0
   Ha nem az már, olyanért meg	0
      Egy lövet port szánni sok.	0
         Amit erről álmodám,	0
         Az sem tréfa-dolog ám:	0
      Elmesélem, hogy más ember	0
         Hadd okuljon a csodán.	0
   Meneláosz hősöm neve;	0
      Róla írt volt már Homér,	0
   S amit ő írt, nem is adnám	0
      Ezer ilyen álomér'; -	0
         De az álom, ész ne'kül,	0
         Mindent össze-vissza csűr,	0
      Hogy jelen, mult és jövő közt	0
         Semmi hézag, semmi űr.	0
   Meneláosz nője szép volt,	0
      Ám nevezzük így: Helén,	0
   De Paris után bolondult,	0
      (Csak a várost értem én):	0
         Drága köntös, pipere,	0
         Csalta onnan: "jöjj! gyere!"	0
      Addig csalta, egyszer arra	0
         Fordult férje szekere.	0
   S minthogy ott nem a "jó erkölcs	0
      És isteni félelem"	0
   Uralkodnak: hanem olló,	0
      Csipke, rojt, cafrang, selyem:	0
         És ott mindez eladó:	0
         Minden asszony "mutató";	0
      Ezer nézi: nő, ruháját,	0
         Magát utca-koptató.	0
   Nő birál, csodál, irígyel,	0
      Tanul, gunyol és nevet,	0
   Férfi angyalt-mit fecseg, de	0
      Gondol aztán egyebet.	0
         S ki ne vágynék a deli	0
         Szép Parisnak tetszeni?	0
      Nőben épen megfordítva	0
         Voln' természet-elleni.	0
   Hát Helén ne tudná, hogy - mint	0
      Köntös farkán por, szemet,	0
   Úgy tapad rá sok rejtett vágy,	0
      Úgy vonszol minden szemet?	0
         "Hadd söpörjön! hisz selyem;	0
         Hadd tapadjon! leverem!"	0
      A királylány így von "arany-	0
         Folyosót"^[*] - azt képzelem.	0
   S már az útca sem elég tág:	0
      Hadd nyiljék meg a szalon;	0
   Idehordva szőr-, selyem-rongy,	0
      Üveg, forgács, drága lom.	0
         S minden, amit nézni kell;	0
         Miben ész s kéz remekel,	0
      Hogy divatnő csóka-fészkét	0
         "Fényesnek" tüntesse fel.	0
   Meneláosz e zsibvásárt	0
      Győzi kinccsel - hisz király;	0
   Ő is beáll "műértőnek";	0
      Rendel, választ és birál;	0
         Lássa meg, ha jő, Paris,	0
         Hogy izlése volt, van is:	0
      Mikor nőjét választotta,	0
         S most egyéb dologban is.	0
   Már kitűzve a hét' napja,	0
      Nap' órája-ideje,	0
   Amikor Parist "fogadja	0
      Monsieur Ménélas s neje."	0
         Pontban (illőt késve) jő	0
         A madame és monsieur;	0
      (Mert az is van: hol Paris jár.	0
         Hogy' maradna el a nő?)	0
   Bók, köszöntés megtörténik	0
      Mindkét részről comme il faut,	0
   S megindul a nyelv-ballet tánc.	0
      Lábujjhegyen jár a szó;	0
         A társalgás kellemes,	0
         Fürge, finom, szellemes;	0
      Drága szőnyeg: a fonája	0
         Sem lehet más, mint nemes.	0
   Másszor őket látja "otthon"	0
      Vendégül monsieur s madame; -	0
   És ez így foly, váltva, mindig	0
      (Ha ugyan jól álmodám)	0
         Így foly télen, tavaszon,	0
         Ameddig tart a saison;	0
      Meneláosz mondja végre:	0
         "Közelebb elútazom."	0
   De "királyok" szándokát is	0
      "Boldog isten birja" lám!	0
   Meneláosz homlokában,	0
      Kétfelől, az oldalán,	0
         Támad olyan valami,	0
         - Röstelem is mondani -	0
      Mint bakőznek, ha tavaszra	0
         "Címert" készül hajtani.	0
   Üt szeget mindjár' fejébe,	0
      Tompán bámul, hogy mi a?	0
   Majd gyanít, sejt, elborítja	0
      Sötét melancholia.	0
         Érzi, hogy nő két kis ág,	0
         De tükörből mit se lát;	0
      Ő nem látja, csak tapintja -	0
         Nem tudom, más? a világ?	0
   Csak tapintja, tapogatja,	0
      Amint homloka fölé	0
   Széles körben felkanyarul,	0
      Mint a lombár ököré.	0
         Dühös érte: "nem türöm!	0
         Monsieur Parist megölöm!	0
      Ezt az izét a fejemről	0
         Az ő testén letöröm!"	0
   Most tíz évi harc - - Bocsáss meg,	0
      Homér apánk szelleme!	0
   Azt nekem leénekelni	0
      Másik tíz év kellene:	0
         Hol leszek én akkor ám!...	0
         Hadd fuvom el, szaporán;	0
      Csak jól végződjék az affaire.	0
         Mindegy, későn, vagy korán.	0
   Küldené hát bajsegédit,	0
      Ez rövid harc és modern,	0
   (Bárha még majom korunkból	0
      Maradt józan elve fenn:	0
         Tegyenek az okosok	0
         Fejjel úgy, mint a - kosok:^[**]	0
      Akkor a szűz becsületről	0
         Tisztul minden seb, mocsok.)	0
   Küldené, mondom, segédit,	0
      De bizonyitéka nincs,	0
   (Van bizony, de hogy' szerezte,	0
      Földerítve még a' nincs.)	0
         Szerencsére jő Paris;	0
         Összenéz a két "hamis",	0
      Össze is mosolyg: de hátul	0
         Suhog a szíj, csattan is.	0
   Meglevén a "casus belli"	0
      (Ez művelt kor divatja,	0
   Méltó az ős "majom-elvhez")	0
      Szentesítve a csata.	0
         Kupak-tanács egyre tart;	0
         Kérdik: pisztoly-é, vagy kard?	0
      Meneláosz nagyot gondol	0
         És sötéten mondja: - szarv!	0
   Ez bolond!... álomnak is... de	0
      Kérem:"aegri somnia",	0
   Már csak így kell e kalandnak	0
      Valahogy lefolynia;	0
         S ha Paris vagy embere	0
         (Nincs hasonló fegyvere)	0
      Kifogást tesz: vívjon karddal;	0
         Mit törődöm én vele!	0
   Kinek szarvat ád az isten,	0
      Vívni ösztönt is nyere;	0
   A komort^[***] is hajtja mindjár'	0
      Tülkölődzés ingere.	0
         Meneláosz vére forr,	0
         S mint Nabuchodonozor	0
      Áll ki, ahogy meg volt szabva	0
         Az idő s hely: hol? mikor?	0
   De Paris nejét küldé csak -	0
      (Hisz' Homér is dalolá:	0
   Hogy' szaladt meg a csatából,	0
      Egyenest az ágy alá;)	0
         Szívességből a madame	0
         Megteszi, de kölcsön ám,	0
      Holmi apró elnézésért,	0
         A multban, és ezután.	0
   Úgy láttam, mint most... azaz jól	0
      Láttam szembehunyva is,	0
   Vörös plaidban s parasollal	0
      Hogy állt ki madame Paris.	0
         A királyt riasztja: hők!	0
         Az dühében vágtat, bőg:	0
      S ne vón' ott a Vendôme-oszlop	0
         Megsiratnák, drága nők!	0
   Madame oly ügyes ugrással	0
      Terem az oszlop mögé,	0
   Hogy Meneláosz úr annak	0
      Törzsökén szarvát szegé.	0
         "Becsületem mentve!" mond,	0
         "Enyim a vivó porond!" -	0
      S haza indul és Helént is	0
         Haza viszi - a bolond!	0
   De azért tört szarva könnyen,	0
      Mert alul nő új kis ág;	0
   Mind' tapintja, s hallgatódzik:	0
      Mit szól már most a világ?	0
         A világ - üt gúnykacajt,	0
         Pletykaszót pletykára hajt; -	0
      Szép Helén meg könnyü szívvel	0
         Mondja el a - "kutyabajt"!	0
   (1877 okt. 4)	0
   ^[*] A népmesében. - A. J.	0
   ^[**] Lásd a szerecsen párbajt leírva s rajzolva valamelyik	0
   képeslapban. - A. J.	0
   ^[***] Így nevezik a fiatal bikát vagy bikás ökörtinót. - A. J.	0
TETEMRE HÍVÁS	0
   A radványi sötét erdőben	0
      Halva találták Bárczi Benőt.	0
   Hosszu hegyes tőr ifju szivében;	0
      "Ime, bizonyság Isten előtt:	0
      Gyilkos erőszak ölte meg őt!"	0
   Kastélyába vitette föl atyja,	0
      Ott letevék a hűs palotán;	0
   Ki se terítteti, meg se mosatja:	0
      Vérben, ahogy volt, nap nap után	0
      Hever egyszerű ravatalán.	0
   Állata őrzeni négy alabárdost:	0
      "Lélek ez ajtón se be, se ki..."	0
   "Hátha az anyja, szép huga már most	0
      Jönne siratni?" - "Vissza neki;	0
      Jaj, ki parancsom, élve, szegi!"	0
   Fojtva, teremről rejti teremre	0
      Halk zokogását asszonyi bú. -	0
   Maga, pecséttel, "hívja tetemre"	0
      Kit szemre vesz, ölyvként, sanda gyanú:	0
      Legyen a seb vérzése tanú.	0
   A palotát fedi fekete posztó,	0
      Déli verőn sem süt oda nap;	0
   Áll a tetemnél tiszti pörosztó,	0
      Gyertya, feszűlet, kánoni pap:	0
      Sárga viaszfényt nyughelye kap.	0
   "Jöjjenek ellenségi, ha voltak!"	0
      Jő, kit az apja rendre nevez;	0
   Hiába! nem indul sebe a holtnak	0
      Állva fejénél az, vagy emez:	0
      "Gyilkosa hát nem ez... újra nem ez."	0
   "Hát ki?..." riad fel Bárczi sötéten,	0
      "Boszulatlan nem foly ez ösi vér;	0
   Ide a gyilkost!... bárha pecsétem	0
      Váddal az önnön szívemig ér:	0
      Mindenki gyanús nekem, aki él!"	0
   "Jöjjenek úgy hát ifju baráti!"	0
      Sorra belépdel sok dalia:	0
   Fáj nekik a hőst véribe' látni,	0
      S nem harc mezején elomlania.	0
      Erre se vérzik Bárczi fia.	0
   "Jöjjön az udvar! apraja, nagyja...	0
      Jöjjön elő Bárc, a falu, mind!"	0
   Megkönnyezetlen senki se hagyja,	0
      Kedves urára szánva tekint.	0
      Nem fakad a seb könnyre megint.	0
   "Jöjjön az anyja! hajadon húga!"	0
      Künn a leány, már messze, sikolt;	0
   Anyja reárogy, öleli búgva:	0
      Mindre nem érez semmit a holt:	0
      Marad a tört vér - fekete folt.	0
   "Jöjjön utolszor szép szeretője,	0
      Titkos arája, Kund Abigél!"	0
   Jő; - szeme villan s tapad a tőrre,	0
      Arca szobor lett, lába gyökér.	0
      - Sebből pirosan buzog a vér.	0
   Könnye se perdűl, jajja se hallik,	0
      Csak odakap, hol fészkel az agy:	0
   Iszonyu az, mi oda nyilallik!...	0
      Döbbenet által a szív ere fagy:	0
      "Lyányom, ez ifjú gyilkosa vagy!"	0
   Kétszeri mondást - mint lebüvölten -	0
      Hallgat el, aztán így rebegi:	0
   "Bárczi Benőt én meg nem öltem	0
      Tanum az Ég, s minden seregi!	0
      Hanem e tőrt én adtam neki.	0
   Bírta szivem' már hű szerelemre -	0
      Tudhatta, közöttünk nem vala gát:	0
   Unszola mégis szóval "igenre",	0
      Mert ha nem: ő kivégzi magát.	0
      Enyelegve adám a tőrt: nosza hát!"	0
   S vadul a sebből a tőrt kiragadja,	0
      Szeme szokatlan lángot lövell,	0
   Kacag és sír, s fennvillogtatja	0
      S vércse-visongással rohan el.	0
      Vetni kezet rá senki se mer.	0
   Odakinn lefut a nyilt utca során,	0
      Táncolni, dalolni se szégyell;	0
   Dala víg: "Egyszer volt egy leány,	0
      Ki csak úgy játszott a legénnyel,	0
      Mint macska szokott az egérrel!"	0
   (1877 okt. 27)	0
ALMANACH 1878-RA	0
   Itt van tehát: megjött az Új év,	0
      Mint biztató előlegem;	0
   Háromszázhatvanöt nap-éjre	0
      Halvány reményszínt^[*] hoz nekem;	0
   Bár majd, ha eljön a valódi,	0
      Nem lesz, mint most, ruhája zöld;	0
   Inkább hiszem, hogy a küszöbnél	0
      Fejér, halotti leplet ölt.	0
   Légy üdvöz, Év, e zöld burokban!	0
      Elfogadom a jóslatot,	0
   És köszönöm, hogy a jövőre	0
      Kilátásom' tovább nyitod:	0
   Hisz' egy időtül fogva nálam	0
      Látás, kilátás oly rövid!...	0
   Ha meg nem érném: gondolatban	0
      Hadd élvezem át örömid.	0
   Mindjárt az első nap rohammal	0
      Köszönt boldog-boldogtalan;	0
   Oly ünnep ez (no! nem panaszlom),	0
      Midőn szív s tárca nyitva van;	0
   S egy "szellemdús" játék (amelynek	0
      Nem kellett nagy heuréka)	0
   A pénz-pazarláshoz időd' is	0
      Ellopja: a "b. u. é. k."	0
   Aztán jön a farsang, - az árvíz	0
      Mátyás körül, mely "tört jeget";	0
   Szegény kiöntött ürge-népség	0
      Verdesi jajjal az eget;	0
   Mi táncolunk a szenvedőkért,	0
      Bőven fogunk pazarlani:	0
   S ha nem csordúl - százezreinkből	0
      Csöppen nekik is valami.	0
   Aztán jön, amely "gólyafőt mos"	0
      A híres márciusi hó,	0
   Ha "Gergely megrázza szakállát" -	0
      No meg böjt, exekúció.	0
   E hó egy napját űltem én is	0
      Már két közép embernyomig:	0
   "Simplicius" napján születtem:	0
      "Simplex" maradtam holtomig.	0
   Ápril minden nedvet kiszáraszt,	0
      Májusba' jőnek a fagyok; -	0
   S ha sáska, féreg, rozsda nem járt,	0
      S a június szépen ragyog	0
   S a július "meg nem szorítja":	0
      Még a vetés bőven terem;	0
   Örvend az úr, - hát még az asszony!	0
      Lesz csipke több is, meg selyem.	0
   Míg a paraszt izzad, mi gazdák	0
      Fürdőre járunk, hűsleni,	0
   A repce-, gyapju- s más előleg	0
      A csorbát szépen kifeni;	0
   Nem, mint apáink sűltek, - itthon	0
      Töltvén egész mélő nyarat,	0
   S nézték a vén béres hogyan vet	0
      S a tót napszámos hogy' arat.	0
   Szeptember - ah! szüret már nem lesz:	0
      Vagy: lesz szüret, ha bor nem is:	0
   Történeti jogát megőrzi	0
      Híven az iszom-eszem is;	0
   Különbség az, hogy míg apáink	0
      Egy canga birkán "laktanak":	0
   Nekünk cukor kell, sütve, főzve,	0
      Pezsgő bor, osztrigák, halak.	0
   Így, ber, megint ber fogytig-untig	0
      S "brrr!" míg az esztendő lefut;	0
   Miközben egy nap a halottak	0
      Fényűzésére is kijut,	0
   Midőn gyertyával, zöld levéllel	0
      S virággal megvendégelik,	0
   S kitesz halottjáért az élő,	0
      Mutatva dúsan, hogy: "telik!"	0
   Majd a karácsony hozza végűl	0
      Az apró szívek örömét;	0
   De a "bubus" már nagy szakértő,	0
      Bírálva hordja meg szemét,	0
   S ha nem drágát hozott az angyal	0
      Ajak lepittyed és befagy;	0
   Biz', édes Jézuskám, te is már	0
      A luxus terjesztője vagy!	0
   (1877 nov. 4)	0
   ^[*] Az akadémiai Almanach borítéka rendesen halványzöld. - A. J.	0
HAJA, HAJA, HAGYMA-HAJA...	0
   Haja, haja, hagyma-haja,	0
   Sír a leány: mi a baja?	0
   Kicsi a lyány mint egy bögre:	0
   Nagy szerelem teszi tönkre.	0
   "Veszett is vón' hagyma földbe':	0
   Nem könnyezne szemem tőle!	0
   Veszett vón' az úrfi Pesten:	0
   Nem verne így az úristen!"	0
   (1877 nov. 7)	0
DAL FOGYTÁN	0
   Függ már szögén a hárfa; -	0
   Kapcsos könyvem bezárva	0
      Mint egy koporsó.	0
   Ujjam nehéz a húron,	0
   A verset únva írom:	0
      Ez tán utolsó.	0
   Mi haszna is, mi haszna	0
   Kél egyhangú panaszra	0
      Belőlem a dal?	0
   Még majd szememre lobban:	0
   "Közöld, ha ily bajod van,	0
      Az orvosoddal!..."	0
   (1877 nov. 29)	0
A KÉP-MUTOGATÓ	0
   Énekes história	0
   Debreceni sokadalom!	0
   Nézz e képre, halld meg dalom:	0
   Szomorú történet esett,	0
   - Kin sok jámbor szív megesett -	0
      E szomorú időben;	0
   Arrul szerzék ez új verset	0
      Ebben az esztendőben.	0
   Első képem azt mutatja:	0
   Grófkisasszonyt feddi atyja,	0
   Mér fejére súlyos átkot,	0
   Hogyha az íródeákot	0
      Még tovább is szíveli,	0
   Kihez a sáros cipőjét	0
      Sem méltó megtörleni.	0
   Im haragra lobban arca,	0
   Ősi dölyfe, mély kudarca!	0
   A leány, mint szőke harmat,	0
   Reszket, elfoly; - ajka hallgat,	0
      Vagy, ha mond is, ennyit mond:	0
   Válni nem tud, de meghalhat,	0
      Ősz fején úgy nem lesz gond.	0
   Második kép: hogy az atyja	0
   A deákot felhivatja.	0
   Ime, ott áll; büszke, délceg;	0
   Viseletén semmi félszeg;	0
      De szegény - csak köznemes,	0
   Grófkisasszony szép kezére	0
      Már ezért sem érdemes.	0
   Szigorún ezt tudtul adja	0
   Grófkisasszony édesatyja, -	0
   S hogy sem esztendő, se' hónap,	0
   Kitelt éve, mehet holnap.	0
      Messze ám! nagy a világ.	0
   Mélyet bókol, de csak ott áll	0
      Bátran az iródeák.	0
   "Gróf úr! enyim a leánya,	0
   Szíve, lelke, minden vágya;	0
   Minket senki el nem választ:	0
   Kezét kérem és a választ,	0
      Ha »igen«, ha »nem« is;	0
   Rangja, fénye, java nem kell:	0
      Elveszem egy ingben is."	0
   Fagy, ütésre, föl nem enged:	0
   Hogy kidobják: szolgát csenget.	0
   Új kép váltja most a régit:	0
   (Nézni kell a vesszőm végit)	0
      A leányt mutatja, hogy	0
   Ezt sikoltva: "egy ingben is!"	0
      Apja lábához lerogy.	0
   A deákkal hajduk bánnak.	0
   Szőke fürtit a leánynak	0
   Apja tekeré kezére,	0
   Mintha nem vón' édes vére,	0
      S dobja a legény után. -	0
   Hír nincs rólok, hang sincs rólok	0
      A kastélyban ezután.	0
   Szalma-viskó s falu vége	0
   Ifju párnak menedéke;	0
   Ottan rejtve volna, s boldog,	0
   Ha tudna, vagy birna dolgot:	0
      Hanem a természet kér,	0
   S már sohajjal végzi a dal:	0
      "Kis kunyhóban is megfér".^[*]	0
   Avagy e kéz finom bőre	0
   Áll-e a mosóteknőre?	0
   Kit arasszal így fogunk át:	0
   E derék, bír durva munkát?...	0
      Férje könnyebben veszi:	0
   Savanyú tej neki nem kell,	0
      A fölét ha leeszi. -	0
   Őszi este, kandallónál,	0
   Az öreg gróf ott szunyókál;	0
   Bőg a kémény, künn esik, fú,	0
   Hogy belép egy szolga fiú	0
      S könnyes szemmel oda súg	0
   "Kapu-rácsnál rongyos nő áll.	0
      Azt mondja, kisasszonyunk."	0
   "Ha! tépesd le az ebekkel!	0
   Nincs leányom - nem volt - nem kell!"	0
   - Legszomorúbb ez a rajzon,	0
   Ezt ne nézze terhes asszony,	0
      Mert úgy jár, mint amit lát,	0
   Mint a szegény grófkisasszony	0
      Mikor üzték a kutyák.	0
   Múlik a tél, esztendő is,	0
   Múlat a gróf, feled ő is;	0
   Nappal verseny és vadászat,	0
   Este keres vídám házat,	0
      Hol van élénk társaság;	0
   S időt ölni felkerűl ott	0
      Mindenféle furcsaság.	0
   Asztal-írás ötvenhatban	0
   Vala itt-ott még divatban;	0
   Kisded asztal egyik lába	0
   Iró-eszközt rejt magába:	0
      A körűl sereglenek	0
   Azzal írnak másvilági	0
      Láthatatlan szellemek.	0
   Szép ajak mond: "Gróf úr nem mer	0
   Szóba állni a szellemmel."	0
   Gróf mosolygva asztalhoz nyúl,	0
   Csak érinti: asztal indúl,	0
      Szalad ujja közt az ón,	0
   S a papírra ez van írva:	0
      Ismert kézzél: "Én, Verón."	0
   Arcát éri hűs fuvallat,	0
   Hátranéz s egy "ah!" szót hallat:	0
   Áll mögötte volt leánya,	0
   Már nem élő, csak az árnya,	0
      Sápadt, rongyos, - ím, minő!	0
   Karján, alva-é vagy halva?	0
      Egy idétlen csecsemő.	0
   "Nem emelek súlyos vádat,	0
   Csak elhoztam unokádat;	0
   Teste nyugszik az enyémmel,	0
   Vad erdőben temeték el, -	0
      Nézd ha élne, szép fiú;	0
   Lelke szunnyad, nem költ még fel,	0
      Nem volt arra ért korú."	0
   Mint kit rémes álma zaklat,	0
   Gróf néhány szót félbeszaggat;	0
   Kik ezt látják ott körösleg,	0
   Vélik olyan különösnek,	0
      Szóbeszédnek tere tág;	0
   A gróf elment; - nem is látja	0
      Többé semmi társaság.	0
   Megy, s bezárja benső zárját	0
   Hivja gyakran holt leányát;	0
   Kulcslyukon kik hallgatóznak,	0
   Csak felét hallják a szónak:	0
      Amit a gróf maga mond;	0
   Szájról szájra suttogás kél:	0
      "Csitt... való: a gróf bolond."	0
   Nem, nem az még: szól, tesz, rendel	0
   Most is mindent értelemmel;	0
   De, ha asztalával írat,	0
   Hogy sebére leljen írat	0
      És ha lánya megjelen:	0
   Kérdi, kéri, térden állva:	0
      Engesztelni mit tegyen?	0
   "Nem mondom, hogy »megbocsátok«	0
   Mert nem tőlem függ ez átok;	0
   Míg szivemben élet égett,	0
   Sem táplált az gyűlölséget,	0
      Megtöré csak fájdalom;	0
   Kérjed Istent; bűnbocsátni	0
      Nála több az irgalom."	0
   "Monddsza hát, hol nyugszik tested?	0
   Gróf atyád már rég kerestet;	0
   Felrakattam új kápolnád,	0
   Aranyozzák büszke tornyát:	0
      Ott nyugodjál, gazdagon."	0
   "Oh - hová kopóid űztek -	0
      Jobb nekem már a vadon!"	0
   Még egy kép jön, az utolsó:	0
   Márványkőbül nagy koporsó;	0
   (Benn egész sort rejt e kripta.)	0
   Címerét most megfordítva	0
      Vésték rá a kőlapon:	0
   Ez a sírbolt nem lesz nyitva	0
      Csak az ítéletnapon.	0
   (1877 nov. 25)	0
   ^[*] "Hiszen két boldog szerelmes	0
   Kis kunyhóban is megfér."	0
   Így végződik Schiller dala (An der Quelle...) SZEMERE	0
   Pál fordításában, mely a század első felében országszerte	0
   zengett érzelgő ifjak és leányok ajkán. - A. J.	0
HAGYATÉK	0
   "Hát csak írni, mindég írni	0
      A manó se tudja, mit?	0
   Nosza, már a közönség is	0
      Lásson egyszer valamit!"	0
   Nem akarok több izgalmat:	0
      Mert - betegnek - izgalom,	0
   Ha olvassák itt is, ott is,	0
      S bírálgatják új dalom.	0
   Hadd maradjon, mint tizenkét	0
      Év során belém fagyott!	0
   És ne haljak meg, mint koldus,	0
      Aki semmit sem hagyott.	0
   (1877 dec. 11)	0
AISTHESIS	0
   Megérzés	0
   Bort vett magának a tudós;	0
      Van hozzá tudománya,	0
   Van eszköze: felbontja és	0
      Izenként latra hányja:	0
   Mi benne a szesztartalom,	0
      Mi a cukor, a mézga?	0
   Festőanyag, csersav, víz, lég	0
      Mi fínom zagyvaléka?	0
   S minden hogyan másul, vegyül? -	0
      Eredmény az: midőn begyül	0
   Hozzá néhány cimbora:	0
      Ihatatlan a bora!	0
   Bor-szedni jár a vén kupec;	0
      Van néki "borpróbája":	0
   Nem oly tudákos eszköz az,	0
      Csak nyelve, ínye, szája.	0
   S megismeri a zamatost,	0
      Véknyat, "testest", kövéret;	0
   Ez vén, "magát megette már",	0
      Ez fiatal, ez érett.	0
   Hordószagút-mit nem visz el; -	0
      S ha önkint nem ereszti fel	0
   Hogy sok legyen, szapora:	0
      Nagyon kapós a bora.	0
   A nyelvnek is törvényeit:	0
      Széppé, jóvá mi tészi:	0
   Nyelvész urak jobban "tudják".	0
      A költő jobban "érzi".	0
   (1877 dec. 29)	0
FORMAI NYŰG	0
   Pongyola járású lovadat fékezd meg erősen:	0
      S lépni tanul büszkén, tánchoz emelve nyakát.	0
   (1877 dec. 31)	0
CSAK BOLDOG...	0
   Csak boldog, aki háziúrnak	0
      Öreg napjára felcsapott.	0
   Nem próbáltam, de azt hiszem, hogy	0
      Ez már kényelmes állapot.	0
   Más dolga sincsen, mint beszedni	0
      A lakbért, ha jő a negyed.	0
   Aztán pipázni nagy csibukból	0
      S ütni csapóval a legyet.	0
   Jön egy asszonyság, férje nem tom:	0
      Tiszt, vagy talán képviselő;	0
   Szállást keres: a háziúr most	0
      Egy roppant tervet húz elő.	0
   Hát felszalad az emeletre,	0
      Mely gondolom már negyedik,	0
   És onnan az udvar kövére	0
      Nagyot zuhan: fővel pedig.	0
   (1877 dec.)	0
PRÓFÉTA-LOMB	0
   Mondja pedig az Úr választott hivének:	0
   Menj, hirdess végromlást a nagy Ninivének. -	0
AZ IDŐK...	0
   Az időkben semmi nagyság,	0
   Az ember mind csak pénzes zsák;	0
   Szólni hozzá hasztalan:	0
   Szive nincs, csak szijja van.	0
   (1877 körül)	0
A NÉMA HÁBORÚ	0
   Fáradt szemre álmokat hoz	0
      Esős idő és ború:	0
   Azt álmodtam én, hogy hangját	0
      Elveszté a háború.	0
   Sorba, rendbe voltak állva	0
      Az ellenfél és fele,	0
   Meg van adva ütközetre	0
      A vezérlők kézjele.	0
   De parancsszó ajkon elfúl,	0
      Tiszt nem hallja önmagát,	0
   Trombitásnak láthatod csak	0
      Duzzadt képit és nyakát.	0
   Irtóznék el a rettentő	0
      Vérontástól a világ	0
   S minden korból, új tavaszból	0
      Nem hullna el a virág.	0
   (1877 után)	0
CIVILIZÁCIÓ	0
   Ezelőtt a háborúban	0
   Nem követtek semmi elvet,	0
   Az erősebb a gyengétől	0
   Amit elvehetett, elvett.	0
   Most nem úgy van. A világot	0
   Értekezlet igazgatja:	0
   S az erősebb ha mi csinyt tesz,	0
   Összeűl és - helybehagyja.	0
   (1877 után)	0
SZENVEDEK ÉN...	0
   Szenvedek én egyben-másban,	0
   Vén hurutban, fulladásban,	0
   Rokkant ideggyengeségben,	0
   Félvakságban, siketségben,	0
   S impertinens dicsőségben.	0
VAKSÁGBAN	0
   Köszönöm, oh Isten, köszönöm azt neked,	0
   Hogy hatvan évemig láthatnám remeked,	0
   Ezt a szép világot...	0
A JÓ ÖREG ÚRRÓL	0
   Ismertem én - ismerte minden,	0
      Nem oly rég azt a jó urat,	0
   Ki öreg volt már férfi-renden,	0
      S vénült korig ifjú maradt;	0
   "Öreg" névvel hódolt eszének	0
      Az a bizalmas tisztelet,	0
   Mely a szivet nem érzi vénnek,	0
      S midőn tisztel, inkább szeret.	0
   Egy oly remek könyv mássa volt ő,	0
      Minőt - évezredben alig -	0
   Nagy bölcs teremt, vagy égi költő;	0
      Melytől új eszme foganik	0
   Firól-fira az ember-észben,	0
      Élvezi nem, kor, vegyesen:	0
   Az együgyű is érti részben,	0
      De a tanult sem teljesen.	0
   "Jó bácsi" már a zsenge kornak,	0
   És a hazafiság - ne lenne	0
      Méltóbb erény mindannyinál:	0
   Azt mondanám: nagyobb volt benne	0
      Az ember a hazafinál.	0
   (1877 után)	0
AZ "ÖREG" HÁZRÓL	0
   Illa vetus dominis etiam casa parva duobus,	0
   Vertitur in templum.	0
   Híre pora sincsen már az öreg háznak,	0
   Honnan elindultam földi utazásnak,	0
   Nem is úgy épült, hogy századokig álljon,	0
   Csak rövid tanyául, mint a fecskefészek,	0
   Míg ideje eljön a...	0
   (1877 után)	0
HOC ERAT IN VOTIS	0
   Ez volt vágyam netovábbja,	0
   Hogy ne légyek senki bábja;	0
   Kötelesség vampyr-vádja	0
      Ne háljon mindig velem:	0
   Gondolám, majd egy kis birtok	0
   Vételére pénzt szorítok,	0
   Ott el-űltetek, s el-irtok;	0
      Új erőért, mívelem.	0
   A csatából, bár nyomorral,	0
   Fél-kézláb, de ép gyomorral	0
      Hazatérni - győzelem.	0
   S bárha nem lesz rajta kastély,	0
   Kenyerében sem kakastéj;	0
   Sőt kopasz nyár, zord havas tél	0
      Több mint tavasz és zefir:	0
   Semmi légvár! semmi ábránd,	0
   Mi a jelenből tovább ránt,	0
   S űzve tarka szép szivárványt	0
      Mindig a jövőbe sír!	0
   Boldog az, kit a ma-hozta	0
   Örömétől meg nem foszta	0
      Sem a holnap, sem a hír.	0
   Nézni - oh, mint egykor régen -	0
   Ami szép van földön, égen;	0
   Boldog első gyermekségem	0
      Otthonos vidékeit; -	0
   (1878 körül)	0
MÉG EZ EGYSZER...	0
   Még ez egyszer, még útószor	0
      Hadd zendűljön meg dalom;	0
   Mért sebeim' rejtegetni?	0
      Szégyen-é a fájdalom?	0
   Tán könnyebbűl a nyilt érzés	0
      Ha sohajban rést talál:	0
   Oh, ez örök benső vérzés;	0
      Oh, e folytonos halál!	0
   Egyedűl a társaságban,	0
      Ezerek közt egyedűl...	0
   (1878 körül)	0
A SZÁJASOK	0
   Sokan szeretnék a hazát:	0
   De gyűlölik minden fiát,	0
   Ha népszerű alkalmakon	0
   Oly nagyot, mint ők, nem kiált.	0
   (1878 febr. 15)	0
EZ AZ ÉLET...	0
   Ez az élet egy tivornya:	0
   Inni kell, ha rád jön sorja,	0
   Az örömbül, búbánatból,	0
   Karcos borbul, kéj-zamatból.	0
   Inni hosszut és körömre,	0
   Kedvet búra, bút örömre;	0
   Sok megissza vad-őszintén:	0
   Egy-kettő vigyázva, mint én.	0
   Kivel egykor én mulattam,	0
   Többnyire már pad alatt van:	0
   Én, ki a mámort kerűltem,	0
   Helyt maradék, hol leűltem.	0
   De, ha végignézek romján:	0
   Oly sivár, dúlt e tivornyám!	0
   Mért nem ittam úgy, hogy jó-rég	0
   Én is a pad alatt volnék?...	0
   (1878 márc. 23)	0
"A TÖLGYEK ALATT"	0
   A tölgyek alatt	0
      Sokat űltem másszor,	0
   De meg is bántam	0
      E hibámat százszor:	0
   Jutott nekem érte	0
      Keserű falat;	0
   Dehogy űlök többé	0
      A tölgyek alatt!	0
   A tölgyek alatt	0
      Verset gabalyíték;	0
   Ment, - homlokomat	0
      Sem verte veríték;	0
   Vesszőt futa, - hétszer	0
      Föl meg le szaladt	0
   Érte szegény kis vers:	0
      "A tölgyek alatt."	0
   "A tölgyek alatt	0
      Én űlni ne merjek,	0
   Miután lettem	0
      (Magam írom) gyermek" -	0
   Nagy ménkü levélben	0
      Jött parancsolat -	0
   "Avagy írjak prózát	0
      A tölgyek alatt."	0
   "A tölgyek alatt	0
      Beteg, ősz poéta	0
   Leűlhet ugyan,	0
      Ha nehéz a séta:	0
   Hanem aki hatvan	0
      Telet ért s nyarat,	0
   Az versbe ne fogjon	0
      A tölgyek alatt.	0
   "A tölgyek alatt	0
      Öreg hernyók másznak,	0
   Melyek ifjan mint	0
      Lepkék karikáztak;	0
   Ez a világ rende,	0
      (Visszára halad):	0
   Aki hernyó, másszon	0
      A tölgyek alatt!	0
   "De tölgyek alól	0
      Pindusra ne másszon,	0
   S ott mint fiatal	0
      Ne is hadonázzon;	0
   Mi vagyunk, babért ki	0
      Ott mostan arat:	0
   Ő fogja be száját	0
      A tölgyek alatt!"	0
   Mert tölgyek alatt	0
      Üte lantján csorbát,	0
   S lánglisztje közé	0
      Elegyíte korpát:	0
   Most, ha mi lisztlángot	0
      Őrölt e garad,	0
   Mind korpa ez egytől:	0
      "A tölgyek alatt."	0
   "A tölgyek alatt	0
      Babérjain űlve	0
   Még élhet ugyan,	0
      Nem irígylem tűle:	0
   Hanem irjon már más,	0
      Ki fiatalabb	0
   S nem rímel a b-re	0
      Igy: "tölgyek alatt."	0
   "A tölgyek alatt" -	0
      Küldöm kritizálva:	0
   Minden sora bűn,	0
      Minden szava szálka.	0
   Nincs benne sem érzés	0
      Sem egy gondolat,	0
   Csupa üres léggömb	0
      "A tölgyek alatt."	0
   "Ki a tölgyek alatt,	0
      Noha csúzos karral,	0
   Üstökbe nem áll	0
      Egy nyári viharral,	0
   S ha érzi szelét, már	0
      Gyáván beszalad:	0
   Hogy' is írna az jót,	0
      A tölgyek alatt!	0
   "A tölgyek alatt -	0
      Felhők szeme rebben" -	0
   Van-e szép, vagy kép,	0
      Vagy értelem ebben?	0
   "Felhők szeme" ilyen	0
      Csoda-bogarat	0
   Képzelni... ha cédrus,	0
      Nem tölgyek alatt!...	0
   "Ám, tölgyek alatt	0
      Hiú vén poéta	0
   Megszokta nagyon	0
      Olvasni nevét a	0
   Rossz verssel, amelytől	0
      Már fű-fa szalad...	0
   Úgy ontja örökké	0
      A tölgyek alatt.	0
   "A tölgyek alatt -	0
      Beteg-é, vagy alszik? -	0
   Nem oroszlány - de	0
      Szuszogása hallszik:	0
   Nosza, rugjuk főbe,	0
      Bármily fenevad,	0
   Hogy holtra gebedjen	0
      A tölgyek alatt!"	0
   (1878 máj. 8)	0
NEM KELL DÉR...	0
   Nem kell dér az őszi lombnak,	0
   Mégis egyre sárgul:	0
   Dér nekűl is, fagy nekűl is,	0
   Lesohajt az ágrul.	0
   Nem kell bú az aggott főnek,	0
   Mégis egyre őszül:	0
   Bú nekűl is, gond nekűl is	0
   Nyúgalomra készűl.	0
   Hátha dér-fagy, bú-gond érte,	0
   Ősze is már késő:	0
   Hogy' pereljen sorsa ellen	0
   A szegény lomb és fő!...	0
   (1878 okt. 10)	0
AKADÉMIAI PAPÍRSZELETEK II.	0
                                      I	0
BUDENZHEZ	0
   Igazi vasfejű székely a Bálint:	0
   Nem arra megy, amerre Hunfalvy Pál int.	0
                                     II	0
BÁLINT GÁBOR RÖPIRATÁRA	0
   melyben panaszosan kikelt az akadémia s a kultuszminisztérium	0
   ellen, hogy méltatlanul bánnak vele; de ő maga annál hevesebben	0
   megtámadta mind a kettőt.	0
   Szegény Bálint Gábor,	0
   Boldogtalan góbé;	0
   Amennyit te szenvedsz,	0
   Mi ahhoz a Jóbé!	0
                                     III	0
   Balassagyarmaton aszonták:	0
   Nem kell nekünk Greguss, csak Szontágh.	0
                                     IV	0
                            CAPUT, ALAS, PEDES...	0
   Schola salernitana	0
   Műfordítás. Ajánlva Szász Károlynak	0
   Vágd le fejét nyakkal, szárnyát és combjait; úgy jő	0
   Sarkantyúja elől, és a két vállperec oldalt;	0
   Most oldalra teszed s mellét elvágod a háttól,	0
   Mellhúsát (ha nagyobb) szépen lemetéled a csontról,	0
   Megtöröd a derekát s elejét nem bántod azontul,	0
   Ámde farát, hosszába, megint háromra metéled;	0
   Mindezt jó késsel, hogy húst, bőrt össze ne nyizbálj!	0
EMLÉKRE	0
   Felszólítottak verset írni a v.-i honvédemlékre. Ecce:	0
   Itt nyugosznak a honvédek:	0
   Könnyű nekik, mert nem élnek!	0
HARMINC ÉV MULVA	0
   Álmaimat gyakran látogatod most is,	0
   Rég sír fedez, oh de nem nyughatol ott is,	0
   Ha ugyan jámbor kéz teneked sírt ásott	0
   S nem temetetlen bolyg földi alak-másod.	0
   Volna hitünk, mint a római, a hellén,	0
   Már égne az oltár tova-tüntöd helyjén,	0
   Magad, istenűlve, örök istenek tárt	0
   Csarnokiban szívnád az üdítő nektárt.	0
   De így is, az évek haladó terhével,	0
   Mely minket elaggít, te gyarapulsz névvel,	0
   Amit adál, abból semmi sincs elveszve:	0
   Firól-fira szállsz te, mint egy közös eszme.	0
   Hanem én, ki veled testben együtt éltem,	0
   Elborúlok néha s iszonyodva kérdem:	0
   Vad kozák a láncsát hű szivedbe tolá?	0
   Vagy fejszével ütött agyon buta oláh?	0
   (1879 jan. 23)	0
ÉVNAPRA	0
   Ma hatvankét esztendeje annak,	0
   Mikor engem megtettek Johannak,	0
   Esztendeim hát bövibe' vannak	0
   Nem sok időt igérek magamnak.	0
   (1879 márc. 8)	0
SZÁSZ KÁROLYNAK	0
   "Szép élet" (Kalobios) című költeménye megjelenésekor	0
   Kalobios Károly! munkálj, örűlj, szeress:	0
   Oly nyugalmat, mint én, ne találj s ne keress.	0
A SORS HUMORA	0
   Mint folyondár, melynek	0
   Támasza kidőle,	0
   Roskad le az özvegy	0
   - Oly hirtelen özvegy! -	0
      A fekete földre.	0
   Csak, aki legárvább,	0
   A legkisebb árva	0
   Mutogat örömmel	0
   A szép új ruhára:	0
      Fekete ruhára.	0
   (1879 júl.)	0
RÉGI ADOMA	0
   Bujkált a nap. Vén cigányt	0
   Majd megvette a hideg.	0
   "Bujkálj! bujkálj!" így kiált:	0
   "Majd sütnél még: de kinek...?"	0
OTIUM	0
   Hiszen daloltam már is	0
   Untig eleget,	0
   Az énekes madár is	0
   Magvat szedeget.	0
NINCS MÁR SZÉNA...	0
   Nincs már széna, nincsen abrak,	0
   Édes munkám, tüzbe csaplak!	0
   (1879 márc. 26)	0
TOLDI II. RÉSZÉHEZ	0
   Későn születtél, buksi költemény,	0
      Tíz vagy húsz évi meddőség után,	0
   Bátyáid már idősek és nagyok,	0
      Aggott szülédre szégyent hozsz reám.	0
   Mit mond felőled a nép, a világ,	0
      Mely rólad a várással rég letett,	0
   És a reményre, hogy születni fogsz,	0
      Keresztet arra, hármat is, vetett!?	0
   Testvérid, akikkel osztozni jösz,	0
      Irigylik tőled osztályrészedet,	0
   Sőt tán meg is tagadnak, hogy anyád	0
      Az ördög tudja, hol, hol nem szedett.	0
   Ha mint Heraklesz, meg nem bírsz tehát	0
      Minden kigyót s kritikát fojtani:	0
   Aludj' bölcsődben, egy pisszet se mondj!	0
      Mért is jövél családod rontani?	0
   (1879 aug. 31)	0
GYÖNGYÖSIÁD	0
   Fáradt elmével ne akarj futtatni gebével:	0
      Mert gebe meg ha szakad, kitöri árva nyakad.	0
   (1880 körül)	0
EGY ARA SÍRKÖVÉRE	0
   El nem aludt lámpám; csak, mint nem-földi menyasszony	0
      Hoztam el: éjfélkor várni az égi Jegyest.^[*]	0
   Könnyetek értem hát, szüleim, már omlani szűnjék:	0
      Balzsamot, ím, mennyből hint Ilonátok alá.	0
   (1880 jan.)	0
   ^[*] Máté evang. XXV. r. - A. J.	0
A JÓSÁGOS ÖZVEGYNEK	0
   Ne hagyjon el engem a múzsa kegyelme,	0
   Ne fogyjon el addig ez a vékony elme,	0
   Míg rólad is egy dalt könyvembe nem írok,	0
   (Szűk hála, de minden, amit adni bírok).	0
   Búbánatos özvegy! - rég özvegye Annak	0
   Kit Klio följegyzett már halhatatlannak,	0
   Mert "Örök Igazság" volt szava járása.	0
   Az neve, az tette, az példa-adása.	0
   Ki - míg az önérdek, az ösi jog örvén,	0
   Nem hallgat e szóra, s még haboz a törvény -	0
   Tettel bizonyítá, mit hirdete szája;	0
   Hogy szabad a jobbágy, földje és munkája.	0
   Rád ezt a pazarlást hagyta dicsőségül,	0
   Ösi birtokát a régi panasz nélkül,	0
   S a korpát édenné ápolva, mivelve	0
   Megmutatá: mit tesz szorgalom és elme.	0
   És ez az érdem még kamatozott nálad,	0
   Birta örökségét gyenge női vállad,	0
   Áldozni, mikép őt, nemesen, közjóra,	0
   Téged is oly készen lele minden óra.	0
   Egynek nem adatván - anyja levél soknak,	0
   Kik hűlt poraidban is áldani fognak;	0
   Senki vigasz nélkül nem forga körűlted,	0
   Ahol egy könny csillant, te azt letörűlted.	0
   Ez vala örömed, - s tűzhelyednél látni,	0
   Kik voltak a férjed elvtársi, baráti;	0
   Hol - mint nemes arca hiu árnyék-képen -	0
   Szelleme is folyvást ott lenge középen.	0
   Ott, mikor fordúlón volt a Haza sorsa,	0
   (Bölcse ajakáról nekem is hullt morzsa),	0
   Hogy' kössük a multtal a jövendőt öszve:	0
   Fehér asztalodnál pendült meg az eszme.	0
   De fogy ez asztal már, oszlanak vendégi, -	0
   Csak úrnője maradt a kegyes, a régi;	0
   Bánatos arcára fénysugarat vetnek	0
   Alkonyi felhői szép emlékezetnek.	0
   (1880 jan. 27)	0
KÜLÖNBSÉG	0
   Az ifju évek bajt hoznak s visznek,	0
   Ha rontanak, viszont jóvá tesznek:	0
   Az öreg évek - évei rossznak -	0
   Nem visznek többé, mindig csak hoznak.	0
   (1880 febr. 2)	0
CSALFA SUGÁR	0
   Kis bokor, ne hajts még,	0
      Tél ez, nem tavasz;	0
   Kis lány, ne sohajts még;	0
      Nem tudod, mi az.	0
   Bokor új hajtását	0
      Letarolja fagy;	0
   Lány kora nyilását	0
      Bú követi, nagy.	0
   Szánnám a bokorkát	0
      Lomb- s virágtalan:	0
   S a lányt, a botorkát,	0
      Hogy már oda van!	0
   (1880 márc. 16)	0
MELYIK TALÁL	0
   Hogy melyik arcképem választom rajzai közzől?	0
      Fényképíró úr! a botos és kalapost.	0
   Mint maradó vendég űl s áll a többi nyugodtan,	0
      Menni csak egy készül: útja van: ez leszek én!	0
   (1880 márc. 30)	0
A CSIKYEK	0
   Első volt a Sándor,	0
   Ki Estánnal vándorl.	0
   Második a Kálmán,	0
   Professzor az "Álmán"^[*]	0
   Harmadik a Gergel,	0
   Ki Pegazust nyergel.	0
   ^[*] Alma Universitas. - A. J.	0
A "TAVASZ-ÜNNEPÉLY" ALBUMÁBA	0
   Anyai gond, anyai báj	0
      Virraszt a bölcső felett,	0
   Redős homlok, mosolygó száj	0
      Az aggódó szeretet;	0
   Kire ily nap nem derűl:	0
   Szánd az árvát, könyörűlj.	0
A SZIGETEN	0
   Már jön a főherceg, hallom, mert a kocsi sereg,	0
      A kis sárga ponnyk lassan ügetve vonik.	0
   - Félre, padon űlő! járt útat félve kerül ő, -	0
      De le ne vedd kalapod, - resteli, ha lekapod.	0
TOLDY SÍRJÁRA	0
   Toldy Ferenc tetemét nagy erővel nyomja ez a sír	0
      S kétszerezett súllyal féltve takarja porát,	0
   Mennyei szikra nehogy csapván a lelkes öreghez,	0
      Új munkára legott keljen a hantok alól.	0
   (1880 júl. 2)	0
NÉPDALOK A KORNAK	0
                                      I	0
   Úgy ég a tűz, ha lobog,	0
   Úgy élek én, ha lopok:	0
   Ha is lopok, ha is nem,	0
   Elélek már, úgy hiszem.	0
                                     II	0
   Ha is engem felültettél,	0
   Irányomban meghült lettél,	0
   Alighanem, drága lélek,	0
   Most is szeretlek én tényleg.	0
                                     III	0
   Ki lett mondva az itélet,	0
   Elodáztak engem tőled;	0
   Ha is úgy lőn: ide-oda!	0
   Egy tehén még nem egy csorda.	0
   (1880 körül)	0
AZ ORTHOLÓGUSOKRA	0
                                      I	0
   De mivel verba valent usu,	0
   Halad a nyelv, akárhogy nyúzzu(k).	0
                                     II	0
   Kisütik, hogy a magyar nyelv	0
   Nincs, nem is lesz, nem is volt;	0
   Ami új van benne, mind rossz,	0
   Ami régi, az meg tót.	0
   (1878 körül)	0
                                     III	0
   Motto: Üsd, nem anyád!	0
   Közmondás.	0
   Boncold csak nyelvész! hát baj, hogy az áldozat elvész?	0
      Tartozik ez tereád?... Egy bizonyos: nem anyád!	0
   (1879 jún.)	0
                                     IV	0
A NAGY MUNKA	0
   Szót, ragot és képzőt idegentől mennyit oroztál	0
      Attól fogva, hogy e négy folyam árja itat,	0
   Miklosich és Dankovszky nyomán s irigyelve babérjok'	0
      Egy sereg ifju tudós rád bizonyitja mohón.	0
   S minthogy utánok a szláv böngészni valót nem igen hágy,	0
      Most jön a német, oláh, új-görög és talián,	0
   Perzsa, tatár, török és amit száz évig az átkos	0
      Újító szellem vak dühe fúrt-faragott.	0
   E nagy munka ha kész, (sietős!), a többivel aztán	0
      Visszamehetsz Magyarom, Scythia téreire.	0
   (1881 vagy 1882)	0
                                      V	0
   Ahogy indult a nyelvészet árja:	0
   Árpád nyelve csak ferdített árja.	0
                                     VI	0
   Ezután már hát hiába	0
   Küldtök vissza Ázsiába,	0
   Illünk az orosz igába,	0
      A nagy Szláviába.	0
                                     VII	0
   Amit Miklosich és Dankovszky s Leschka szerényen	0
      Meghagya, Bernátok kótyavetyélik el azt.	0
   Kapkod ürügyhöz ez is, mint a mennykőhöz előde,	0
      Hogy, ha mi bönge maradt, elszlavizálja szegény.	0
                                    VIII	0
KI VAN	0
   Azon hírre, hogy ezt ,aus ist'-nek (vége van) olvasták	0
   nálam s meg akarják támadni	0
   Már ha ki van kártyád, sincsen ki a nyelvtudományod,	0
   Nyelvőr! nem nyelv-őr vagy te, ha nyelvi malheur.	0
                                     IX	0
   Oh Búdenc, Búdenc! magad is már mennyire túlmensz,	0
   Nézd fiadat, Simonyit! Elhagya, rád se konyit.	0
   (Az utolsó évekből)	0
A HANGSÚLYOSOK HEXAMETERE	0
   Ajánlva Szász Károlynak	0
Reménység | barátság | jóltévőnk | vezess el | sírunkig | karon	0
   Ezért adjuk oda Vörösmarty hatosait?	0
   (1880 körül)	0
HANGSÚLYOS VERSELÉS^[*]	0
Hajdani | dicsősé- | günk, hol | késtél az | éjjeli | időn?	0
Századok | ültenek | el s te | alattok | enyésznyi | hajolt	0
Fénnyel | jársz csak | magadban. | Rajtad | sürűdött | ködök	0
S a bús | feledé- | kenység | dicstelen | alakja | lebeg.	0
   (1880 körül)	0
   ^[*] Hogyan kezdte volna Vörösmarty Zalánt, ha ismerte volna azt az új	0
   elméletet, mely szerint a magyarban a hangsúly mindig a szó első	0
   tagjára esik, a versmértéknek pedig a hangsúly szerint kell	0
   igazodnia. - A. J.	0
KLASSZIKUSOK KÖRMÖNFONT FORDÍTÁSA	0
   Igaz jó magyarsággal	0
   Múzsa, nekem énekeld el	0
      Az Akhilles haragját,	0
   Mely nagyon megtizedelte	0
      A görögök kobakját;	0
   Bátor lelkét sok nagy hősnek	0
      A pokolba kergeté,	0
   Magát pedig mint egy dögöt,	0
      Kutyákkal megéteté:	0
   S bételt Zeüsz akaratja,	0
      Mióta Atreus fattya	0
   Agamemnon s Akhillesch	0
      Összeveszett, a híres.	0
   (1880 körül)	0
DALSZÖVEGÜL	0
   Huzd rá, cigány, a kedves nótámat,	0
   Had' oszoljon tőlem a bubánat,	0
   Ez az élet úgy is csak egy óra:	0
   Nem jut abból sok idő a búra.	0
   Hadd pezsegjen a poharunk nedve,	0
   Attól, jön meg magyar ember kedve...	0
   (1880 szept.)	0
TÖRÖK PÁLNAK	0
                                      I	0
   Pál, fordulásod forduljon mindig örömre!	0
   Pál, megtérésed hagyja sokára az ég.	0
                                     II	0
   Adós vagyok, de insolvens, Pálom, -	0
   Csak e kis váltóval prolongálom.	0
HASADNAK RENDÜLETLENÜL	0
   Hasadnak rendületlenűl	0
      Légy híve, oh magyar!	0
   Bölcsődtül kezdve sírodig	0
      Ezt ápold, ezt takard.	0
   A nagy világon ekivűl	0
      Nincs más, amit mivelj:	0
   Áldjon vagy verjen sors keze,	0
      Itt enned, innod kell.	0
   Ez a föld, melyen annyiszor	0
      Apáid vére folyt,	0
   Ez a föld másra sem való,	0
      Csak hogy eltékozold.	0
   Itt küzdtenek honért a hős	0
      Árpádnak hadai;	0
   Bátorság volna ezt a hont	0
      Neked fenntartani.	0
   Szabadság! itten hordozák	0
      Véres zászlóidat,	0
   Szabad száj! itt csikorgatod	0
      Véres fogaidat.	0
   (1880 körül)	0
EN PHILOSOPHE	0
   Azt hivém, hogy életem,	0
      Filozóf módjára,	0
   Csöndes daccal végzem majd,	0
      Ha jutok fogytára.	0
   Azt hivém: tört^[*] dal lesz az	0
      Mely derülten játszik,	0
   Míg rájegyzi jámbor kéz:	0
      "A többi hiányzik."	0
   Most látom, hogy ami volt,	0
      Eltűnt édes mámor;	0
   "Vanitatum vanitas"	0
      Maga is a húmor.	0
   Nem marad Kómosz velem,	0
      Sem a szende múzsák,	0
   Csak a húmor-nélküli	0
      Puszta nyomorúság.	0
   (1880 dec. 10)	0
   ^[*] Töredék. - A. J.	0
ÉVNAPRA	0
   Nyolcvan év	0
   Ritka szép;	0
   Hetven év	0
   Jó, ha ép;	0
   Hatvannégy esztendő:	0
   Untig elegendő.	0
   (1881 márc. 2)	0
SOK NAGY EMBER...	0
   Sok nagy ember szállt pokolra	0
   Négy-öt ezredév alatt,	0
   Vissza is tért egy vagy kettő,	0
      A nagy többség ott maradt;	0
   Nyaktörő is ez a próba,	0
   Mert a nagy egérfogóba	0
      Könnyű búni, de ki nem.	0
   Herkules volt, úgy beszélik,	0
   E pályán az úttörő,	0
   Noha sajnos egy kutyáért	0
   Oly nemes hév, szent erő...	0
   (Az utolsó évekből)	0
MELYIK A BŰNÖS?	0
   Meghalt a vén Test; - kiterítve	0
      Fekszik az első éjjelen:	0
   S éjfélkor, ím, mert zárva idve,	0
      Fölötte egy árny megjelen:	0
         A Lélek, meztelen.	0
   Megáll fejénél, s néz merőn a	0
      Homlokra, hol lakása volt,	0
   (Az utolsó évekből)	0
BÓKA BANDI	0
   Bóka Bandi a faluban ismeretes,	0
   Levelet hord; hívatala: gyaloghetes,	0
   Mert a foga más dologhoz nem igen fűl,	0
   Bár asszonyok, lyányok után most is szemfül.	0
   Bandi gyerek sohasem járt iskolába,	0
   Tudománya beletörnék a nagy Á-ba,	0
   De mesélni, danolászni nem volt párja,	0
   A táncot még öregen is el-eljárja.	0
   Nyalka legény cseperedett volt belőle,	0
   Akkoriban mind a világ szeretője;	0
   De a sokból egy se vált be feleségnek,	0
   Bandi, szegény, csúfra maradt, agglegénynek.	0
   Kapta magát, azzal állott bosszút érte,	0
   Hogy mind csupa lakodalom lett az élte:	0
   (Az utolsó évekből)	0
BUGA PÉTER	0
   Megvetik ágyát puha szép forgáccsal,	0
   Lekocogtatják vas kalapáccsal, -	0
   Szegény Buga Pétert a temetőbe	0
   Akkor esett nagy töprenkedőbe.	0
   Jaj de korán volt ide még leszállnom,	0
   Társam öléből hideg ágyra válnom,	0
   Hallani férgek foga percenését	0
   Nem csecsemőmnek szava rebbenését.	0
   (Az utolsó évekből)	0
ÖRÖKKÉ!	0
   Prometheusz nem vagyok, de kínját érezem,	0
   Mint régi Tantalusz szomjazva éhezem,	0
      Fut perceim nyugalma.	0
   Csak most világosak előttem a mesék,	0
   A szüntelen fogyó s kiújuló vesék	0
      És a tünékeny alma.	0
   Ott űl az alkotó, az istenember, ott!	0
   Kaukázus bércin egy örökéltű halott...	0
   (Az utolsó évekből)	0
A REGGEL	0
   Természetrajz^[*]	0
   Földünk mind hegyesebb szög alatt fordítja keletnek	0
      A pontot, hol az én pusztai kis lakom áll.	0
   Szőke világát már az égen terjeszti előre	0
      A Nap s jelzi mikép fordulok arrafelé.	0
   Majd pirosabb színt vált, megtörvén fénye a földi	0
      Fennlebegő párák ködszerü cseppjeiben;	0
   És, mint nagy gömböt, veti a horizonra csalárdúl	0
      A levegő-réteg vérpirosan hüvelyét.^[**]	0
   Ez még nem nap - ihol szemmel nézhetni beléje;	0
      Ám, ha derékszög alatt dől zenithemre a fény:	0
   Égő gáztakarója körét meglátom a Napnak,	0
      Mely a mi Földünknél (szám ide!)-szorta nagyobb;	0
   Hogy kicsinek látszik, nagy távolléte okozza,	0
      Oly keskeny szög alatt éri sugára szemem.	0
   Már körül a gyárak kéményeiből viszi nagy fel	0
      Könnyü korom-terhét a nekifűlt levegő.	0
   Vas sinen a gőzgép nagy terhet vonva közelget,	0
      Mert a súrlódás nem köti meg kerekét.	0
   Mily szép most minden, kezdik kilehelni a fák is	0
      Élenyöket, - s széngázt színi be lombjaikon.	0
   A levegő-réteg, mely Földünket beborítja,	0
      Kékszínű tömegén játszva eget mutogat.	0
   Ah de mi ez? Hőség megritkította köröttem	0
      A levegőt s felszáll, váltja rohanva hideg.	0
   Képződnek szaporán s gyülekeznek vizi parányok	0
      S összeverődve, legitt földre csapódnak alá.	0
   Testem is a hőanyt likacsin már veszteni kezdi,	0
      Adieu természet! Vissza lakomba megyek.	0
   ^[*] Gáncsolják a költőket, hogy a természetet még mindig a régi	0
   tudatlan módon írják le, nem úgy, mint a tudomány haladása	0
   kívánná. Ehol egy kísérlet. - A. J.	0
   ^[**] Hiba, mert a Napnak nincs hüvelye. - A. J.	0
SEJTELEM	0
   Ifjúkori munkát öregen ne végezz,	0
   Ha akarod, hogy jól menjen sora véghez,	0
   Mert a keverék-mű a fejedre támad,	0
   Inkább töredéknek maradjon utánad.	0
AZ AGG SZINÉSZ	0
   Még egy pár jelenet! s a függöny aláfoly,	0
      A lámpa kialszik, taps és fütty elhallgat;	0
   Még egy pár jelenet! - s vége. Azután - oly	0
      Néptelen, rideg, bús lesz a deszkaalkat.	0
   A nézők csoportja hazaszéled innét,	0
   Egykedvűn felejti mosolyát vagy könnyét,	0
      És a hosszu dráma, melyben szinre lépék;	0
      A nagy játékrendből ki lesz hagyva, végkép.	0
   (Hihetőleg az utolsó évekből)	0
TANULSÁG	0
   Rossz szememről egy nagy könyvben	0
   Míg megkérdem a tudást:	0
   Jó tanácsot nem lelek, de	0
   Kapok új szemgyulladást.	0
   Most tanács is, tanulság is	0
   Ebből könnyen vonható:	0
   Tűrj pihenve; a természet	0
   A legjobb útmutató.	0
HA NAPFÉNYES VÍZKERESZT...	0
   Ha napfényes Vízkereszt	0
   Megcsordítja az ereszt,	0
   Akkor évben jól ereszt	0
   A kalász és a gerezd.	0
   Öregektől tudom ezt,	0
   Higyjük el, probatum est.	0
   Kelt: hoc anno, Buda-Peszt.	0
DR. BEADYNAK	0
   Nemcsak a jelen betegség	0
   Ellen adsz te étetőt,	0
   Hanem gyógyítsz már elmult bajt,	0
   S gyógyítsz még csak jöhetőt.	0
ELÉGIÁK	0
                                      I	0
   O nátha, nátha! Grippe!^[*]	0
      Katarrhusz! Influensz!	0
   Vagy bármi cifra névvel	0
      S alakban megjelensz.	0
   Ugyan mért nem pihensz?	0
                                     II	0
   Tegnap mint ma	0
   Hurut, flegma,	0
   Gyilkos asthma,	0
   Emphysema,	0
   Meg rheuma,	0
   Örök téma.	0
                                     III	0
      Oh rút	0
      Hurut!	0
   Az ember addig hurú't, (ige)	0
   Míg egyszer megmurút (oláh szó).	0
   ^[*] Méltó okom van megénekelni, mert vénségemre örökösen fojtogat,	0
   s végre is megfojt, mint George Sandot. - A. J.	0
MI VAGYOK ÉN?	0
   Mi vagyok én? Senki Pál,	0
   Egy fájó gép, mely pipál.	0
SEJTELEM	0
   Életem hatvanhatodik évébe'	0
   Köt engem a jó Isten kévébe,	0
   Betakarít régi rakott csűrébe,	0
   Vet helyemre más gabonát cserébe.	0
   (1882 márc. 2)	0
A ZRINYIÁSZ NÉPIES KIDOLGOZÁSA	0
    Első ének	0
   Én, aki ezelőtt ifiú elmével	0
   Édes szerelemnek játszottam versével,	0
   Küszködtem Viola kegyetlenségével:	0
   Mostan immár Mars-nak hangosb énekével.	0
   Fegyvert s vitézt zengek, ki török hatalmát,	0
   Ki meg merte várni Szulimán haragját,	0
   Ama nagy Szulimán rettenetes karját,	0
   Akinek Európa rettegte szablyáját.	0
   Múzsa! ki nem földi rothadó laurus-ból^[1]	0
   Viseled koszorúd, nem is gyönge ágból,	0
   Hanem mennyei, szent, fényes csillagokból	0
   Van kötve koronád, holdbul és szép napból;	0
   Te, ki szűzanya vagy és szűlted uradat;	0
   Aki örökkén volt, s imádod fiadat,	0
   Úgy mint istenedet és nagy monarchádat:^[2]	0
   Szentséges királyné! hívom irgalmadat.	0
   Adj pennámnak erőt, irhassak úgy, mint volt,	0
   Arról, ki fiad szent nevéért bátran holt,	0
   Megvetvén világot, kiben sok java volt,	0
   Kiért él szent lelke, ha teste meg is holt.	0
   Engedd meg, hogy neve, mely most is köztünk él,	0
   Bővüljön jó híre, valahol nap jár-kél,	0
   Lássák pogány ebek: az, ki istentől fél,	0
   Soha meg nem halhat, hanem örökkén él.	0
   Az nagy mindenható a földre tekinte,	0
   Egy szemfordulásból világot megnézte,	0
   De a magyarokat főkép észrevette,	0
   Nem járnak oly úton, mint fia rendelte.	0
   Látá a magyarnak állhatatlanságát,	0
   Megvetvén az istent hogy imádna bálványt;	0
   Csak, - szájára mikép eressze a zablát,	0
   Csak azon van, mikép tölthesse meg torkát.	0
   Hogy ő szent nevének nincsen tiszteleti,	0
   Fia szent vérének köztük becsűleti,	0
   Jó cselekedetnek hogy nincsen keleti,	0
   Sem öreg embernek nincsen tiszteleti,	0
   De sok feslett erkölcs és nehéz káromlás	0
   Irigység, gyülölség és hamis tanácslás,	0
   Fertelmes bujaság, fene rágalmazás,	0
   Lopás, emberölés, és örök tobzódás.	0
   Megindult ezekért méltón ő haragja,	0
   Az Mihály arkangyalt magához szólítja,	0
   Kemény haragjában ígyen parancsola:	0
   (Ő szentsége előtt árkangyal áll vala.)	0
   "Nézzed, ama kemény nyaku s kevély szittyák	0
   Jó magyaroktól mely igen elfajzottak,	0
   Szép keresztyén hitet lábok alá nyomták,	0
   Gyönyörködnek különb-különb vallásoknak.	0
   "Pedig, bár tekintsd meg keresztyén világot,	0
   Nem találsz azok közt, kivel tettem több jót,	0
   Kihoztam Szittyából, mely nekik már szűk volt,	0
   Az én szent lelkem is őreájok szállott.	0
   "Szittyaföldről, mondom, én kihoztam őket,	0
   Miként Egyiptomból a zsidó népeket,	0
   Hatalmas karommal verék nemzeteket,	0
   Szerte rontám vesztém ő ellenségeket.	0
   "Tejjel-mézzel folyó szép Pannoniában	0
   Telepítém őket, jó Magyarországban,	0
   És megáldám bőven, minden állapotban,	0
   Meghallgatám mindég, segítém dolgokban.	0
   "Sőt vitéz szivvel is megáldottam őket,	0
   Ugy, hogy egy jó magyar tízet mást kergetett,	0
   Sehol nem találtak oly nagy ellenséget,	0
   Ki, mint por szél előtt, úgy el nem kerengett.	0
   "Szentséges lelkemet reájok szállattam,	0
   A keresztyén hitre fiam által hoztam,	0
   Szent királyokkal is megajándékoztam,	0
   Békességet nekik, tisztességet adtam.	0
   "De ők ennyi jókért - ah, nehéz mondani!	0
   Ah, háládatlanok! - és el merték hagyni...	0
   Urok istenöket el merték árulni,	0
   Ellenemre minden gonoszba merűlni.	0
   "Ah, bánom, ennyi jót hogy ővelek tettem,	0
   Nemde viperákat keblemen neveltem?	0
   De immár ideje velök ismertetnem:	0
   Én vagyok ama nagy bosszuálló isten.	0
   "Eredj azért, angyal, szállj alá pokolban,	0
   Válassz egyet ama dühös fúriákban,^[3]	0
   Küldjed azt sebesen szultán Szulimánban,	0
   Juttassa magyarok elleni haragban.	0
   "Én pedig töröknek adok oly hatalmat,	0
   Hogy elrontja, veszti a rossz magyarokat,	0
   Hadd törje az iga ő kemény nyakokat,	0
   Míg meg nem ösmerik elhagyott urokat.	0
   "Kiáltnak én hozzám s nem hallom meg őket,	0
   Sőt fogom nevetni siralmas ügyöket,	0
   Az ő panaszikra nem hajtom fülemet,	0
   Ő nyavalyájokra nem vetem szememet.	0
   "Ez mind addig lészen, míg bosszút nem állok,	0
   Harmad-negyed ízig bűntetés lesz rajtok,	0
   Sőt, idején észbe ha nem veszik magok,	0
   Örökös haragom, átkom lészen rajtok.	0
   "De, ha hozzám térnek, megbánván bűnöket,	0
   Halálról életre hozom ismét őket.	0
   Jaj neked, török, haragom vesszejének!	0
   Az vagy, de eltörlek, ha ezek megtérnek."	0
   Most Mihály arkangyal kezde könyörögni	0
   És az igazakért igen esedezni.	0
   "Uram! jámborokat fogod-e rontani?	0
   És a hamisakért meg fogod-e verni?"	0
   De az élő isten kész lőn megfelelni:	0
   "Te akarod-e én tanácsomat tudni?	0
   Vagy mélyen elrejtett titkaim vizsgálni?	0
   Amelyeket neked nem lehet megtudni.	0
   "Ostorom szolgámra nem tiltom, hogy szálljon,	0
   Kinek semmit sem kell törődni halálon,	0
   Akarom, hogy neki könnyebbségre váljon,	0
   És lelkének hűves enyhéül szolgáljon."	0
   Nem felele többet árkangyal istennek,	0
   Hanem súgár szárnyát ereszté az égnek.	0
   Röpüle mindaddig és nem nyugovék meg,	0
   Pokolban Alektót^[4] amíg nem lelé meg.	0
   Száz lánccal van kötve, száz bilincs a kezén,	0
   Kígyókból áll haja s kötelőznek fején,	0
   Véres, mérges tajték foly ki a két szemén,	0
   Dohos kénkő-pára jön ki rút gégéjén.	0
   E furiát angyal most megszabadítja,	0
   Isten hatalmával annak ígyen szóla:	0
   "Alektó, az isten nékem parancsolja,	0
   Hogy küldjelek téged nagy Törökországba.	0
   "Szultán Szulimánnak szálljad meg a szüvét,	0
   Neveld magyarokra ő haragos mérgét,	0
   Vigye rájok éles, rettentő fegyverét,	0
   Rontsa uraságát, nemzetök erejét."	0
   Örül a furia, nem késik pokolban,	0
   Röpülését veszi nagy Törökországban.	0
   Éjfélkor érkezik Konstantinápolyban,	0
   Ottan beférkezék Szulimán házában.	0
   S hogy inkább, hamarább elhitesse véle,	0
   És hogy megrettenést szüvében ne tenne,	0
   Magára nagy Szélim formáját öltötte,	0
   Szélim Szulimánnak atyja volt, mig éle.	0
   "Fiam, te aluszol" - így kezdé beszédét,	0
   "S nem vészed eszedben istennek kegyelmét,	0
   Hogy adott tenéked erőt, vitézséget,	0
   Jó észt, jó tanácsot és elég értéket.	0
   "Aluszol te mostan és nem nézsz előre,	0
   Mely nagy felhőt kerget Károly^[5] te elődbe,	0
   És, hogyha idején nem vészed eszedben,	0
   Itt fogsz megnyomatni aluvó helyedben.	0
   "Hígyed, hígyed az én megőszült fejemnek,	0
   Ha időt adsz nekik, téged elvesztenek	0
   Országostól kaurok,^[6] a hitetlen ebek;	0
   Mert, ha egyességök volna, van erejek.	0
   "Lesz is; mert alkusznak; de te menj őrájok,	0
   Ne késsél és ne hagyj üdőt alkudniok.	0
   Így rontatának meg tőlem mamelukok.^[7]	0
   Így verém meg Campsont, s romlának szirusok.	0
   "Kelj fel, éles kardot köss az oldalra,	0
   Indulj meg hadaddal tévelygő magyarra;	0
   Én leszek melletted, és minden dolgodra	0
   Vigyázok hűséggel s minden nyavalyádra.	0
   "Bolondság tenéked kazulokra járni,	0
   Sok jó vitézt oda törni és rontani;	0
   A mi fátumunk azt nem hagyja romlani,	0
   Isten azon bennünk akar tanítani.	0
   "Izmail énnekem sok boszúkat szerze,	0
   De ugyan megtörnöm végig nem lehete;	0
   Hát tenéked Tamma mennyi boszút teve!	0
   Nagy részét hadadnak ravaszúl megverte.	0
   "De a magyarokon mindenkoron nyertünk,	0
   Nem is kell oly messzi oda fegyverkeznünk,	0
   Sem annyit költenünk, sem annyit vesztenünk,	0
   Se győzedelemben nincs mit kételkednünk.	0
   "Ne félj, hogy segítse senki magyarokat,	0
   Mert jól ismerem én bolond kaurokat	0
   Míg nem látják égni önmaguk házokat,	0
   Nem segíti senki a szomszéd házakat.	0
   "Ne félj; mert, lám mondom, én leszek melletted,	0
   Az szent Mahomet is vezeti kezedet.	0
   Osztán, édes fiam, a vitéz embernek	0
   Valamit engedni kell a szerencsének."	0
   Igy Alektó szultán Szulimánnak szólott,	0
   S amely mérges kigyót a kezében hozott,	0
   Abból egyet szultán ágyába bocsátott,	0
   Nem nyugvék a kígyó, míg hozzá nem jutott.	0
   Válláról mellyére, mellyérül szivében,	0
   Valamerre elcsusz, mindent hágy méregben,	0
   Gyujtja kemény szivét, s hagyja lángos tűzben -	0
   Hagyja hentergetni dühös kevélységben.	0
   Nagy vígan Alekto eltünék ott mindjárt,	0
   Mert látá, haragra gyujtotta Szulimánt;	0
   Ő pedig felugrott: "Fegyvert! fegyvert!" kiált,	0
   Mert majd eszeveszett lőn Alekto miatt.	0
   Kiált az Szulimán: "Oh te, bátorságra	0
   Ki engemet indítsz, ilyen nagy dolgokra!	0
   Nagyobb vagy embernél, noha ember módra	0
   Láttalak tégedet szólva, tanácsolva.	0
   "Készen van Szulimán, el is megyen oda,	0
   Ahová meghagytad, s kaurt rak halomba;	0
   Megfestem lovamat keresztyén vér-tóba,	0
   Rejtek városokat, várakat hamuba."	0
   Felkelvén ágyából, rögtön parancsola,	0
   Hogy minden vezére táborban szállana,	0
   Válogatott néppel, kinek mily hatalma,	0
   Valaki bégséget vagy timárt tartana.	0
   És hogy Drinápolyban, májusnak fogytára	0
   Az egész hadak mind szálljanak táborba.	0
   Futnak a csauszok fehér patyolatban,	0
   Hirdetik a hadat, minden országokban.	0
   Azonban Szulimán űle jó lovára,	0
   S vezéreket híja magával divánra,	0
   Kertektől nem messzi egy széles halomra,	0
   Holott is beszéle nékik ily formára:	0
   "Vezérek és basák, ti okos vitézek,	0
   Kiknek esze után sok birt népet nézek	0
   Ti vagytok tartói én erősségemnek,	0
   Ti meghódítói pogány keresztyénnek.	0
   "Im, mi állapotunk látjátok, miben van;	0
   Erős birodalmunk nem henyélést kíván,	0
   Amit karddal nyertünk, nem tartja meg diván:	0
   Fegyvert, erős vitézt ily nagy ország kíván.	0
   "Evvel győzünk mi meg keresztyén világot,	0
   Amely inkább kiván fizetni harácsot,	0
   Hogysem vitéz módon reánk vonjon kardot,	0
   Evvel becsültetjük mi muzulmánokat.	0
   "Mégis, bár nem sokan, kik ellenünk járni,	0
   S vannak, kik merészlik fogukat mutatni.	0
   Bolondok! nem tudják, hogy jobb megvallani	0
   Az erőtlenséget, hogysem kárt vallani.	0
   "A magyarok ezek, kik fej nélkül vannak,	0
   Mint a törött hajó, széltől úgy hányatnak.	0
   Mióta elvevém életét Lajosnak,	0
   Sokan koronáért most is vonakodnak.	0
   "Igaz, nem tagadom, ha egyesség volna	0
   Köztök, bizony nekünk nagy gondokat adna	0
   Az egynéhány magyar, és megcsorbítaná,	0
   Fényes koronánkat talán megrontaná.	0
   "De isten ostora szállt mostan reájok,	0
   Fösvénység, gyülölség uralkodik rajtok,	0
   Nincs szeretet köztök, sem okos tanácsok,	0
   Kiért esőben van fényes koronájok.	0
   "Szemlátomást látjuk az isten irgalmát,	0
   Mert minekünk szánta magyar birodalmát.	0
   Mindenkor azután megtaláljuk Tammát,	0
   Rontsuk most a magyart s az ő birodalmát.	0
   "Esküszöm én nektek az élő istenre,	0
   Mi fényes holdunkra s éles fegyveremre,	0
   Az éjjel Mahumet, én atyám képébe',	0
   Ezeket mind nékem okosan beszélte.	0
   "Az Arszlán vezér is ír Budáról nékem,	0
   Hogy győzödelemben ne legyen kétségem,	0
   Ím az levelet is előtökbe tészem:	0
   Olvasd nagyfenn deák: hadd vegyük elménkben."	0
   Itt egy török deák felszóval olvasván:	0
   "Győzhetetlen császár, a te rabod, Arszlán,	0
   Budai fővezér te kegyelmed után,	0
   Ír alázatosan, néked fejét hajtván.	0
   "Ha tudni akarod keresztyének dolgát,	0
   Azok veszni hagyták magok állapotját;	0
   Károly gyűlésekről gyűlésekre magát	0
   Hordoztatja s nagyon forgatja hit dolgát.	0
   "Nincs sehol kész hada, s nem is gondolkodik,	0
   Mint bolond, hogy talán valaha kelletik,	0
   Maximilián meg magyarok közt lakik	0
   Gondviseletlenül, csak eszik és iszik.	0
   "Az magyarok pedig leghenyélőbb népek,	0
   Egyik a másikat gyűlölik, mint ebek;	0
   Nincs köztök hadtudó: ha volna is, ezek	0
   A tisztviselőnek soha nem engednek.	0
   "Uram! ha volt módod valaha az hadban,	0
   Nincsen most kevesebb ilyen állapotban;	0
   Ugy tetszik, hogy immár, itt Magyarországban	0
   Látok vérpatakot, sok kaurt halomban."	0
   Meghallván vezérek az Arszlán tanácsát,	0
   Főképen császárnak elszánt akaratját,	0
   Senki tartóztatni nem meré az útját,	0
   Hanem minden vezér javallja szándékát.	0
   Nem sok idő mulván, az nagy Ázsiábúl	0
   Sok had érkezék, kik voltak tengeren túl,	0
   Számtalan sok tatár meótiszi tótul;	0
   Ezek küldetének khán prekopitátul.	0
   Ifiú Delimán vezére ezeknek,	0
   Fia az nagy khánnak, nagy fejedelemnek;	0
   Huszonötezer ez, és mind jó tegzesek,	0
   Sok százezer közül válogatott népek.	0
   Könnyü had, és bátor, és gyors mint az árviz;	0
   Úgy tetszik, kezében mindenik halált visz:	0
   Mert jó lova hátán csak jó fegyverben hisz;	0
   Nincsen tartalékja sem tűz, sem sebes viz.	0
   Azt mondják, Delimán, mikor országokat	0
   Járt volna látásért, híres városokat,	0
   Galata városban látta szép Kumillát.	0
   Kumillát, a szépet, Szulimán leányát.	0
   Kumilla szép haja megkötözé szivét	0
   Ifjú Delimánnak, s vele minden kedvét,	0
   Egy tekintet vevé el minden erejét,	0
   Úgy hogy nála nélkül nem kivánja éltét.	0
   Akkor hazament volt, most szép haddal jött meg,	0
   Törődvén, a szép lyányt mikép nyerhetné meg;	0
   Véletlenűl szegény de megcsalatkozék,	0
   Mert addig elvevé Kumillát Rusztán bég.	0
   Most már nyughatatlan, bánattal áll, vagy űl,	0
   Untalan szegénynek szeme keservvel fűl,	0
   Mely miatt a szíve, mint a hideg jég, hűl;	0
   Éltével halálba, bánatja közt, merűl.	0
   Őrizd, Rusztán vezér, jól ettől magadat,	0
   Mert, mint dühös farkas, lesi halálodat,	0
   Az vitéz Delimán nem tűrheti búját,	0
   Kitölti, ha lehet, rajtad bosszuságát.	0
   A tatárok után öt roppant seregek,	0
   (Azt tudnád távolról, hogy sivó ördögök),	0
   Ezek is Drinápoly alá érkezének,	0
   Sok harcokon forgott vitéz szerecsenek.	0
   Mindenik seregben hat-hatezer ember;	0
   Mindenik hárommal verekedni meg mer,	0
   Lova mint egy madár, maga mint egy tündér,	0
   Mert oly könnyen fordul, mint esti denevér.	0
   Ezek Kazul basra jártak Szulimánnal,	0
   Ezek Lajos királyt megverték dsidákkal;	0
   Vitézek mind egyig, s nem fegyverderékkal,	0
   Paizzsal födözvék, sem sürű páncéllal.	0
   Ezek előtt mégyen vitéz Amirásszen,	0
   Maga is fekete, lova is szerecsen;	0
   Az ő kedves lova Karabul, - kényesen	0
   Melyet ő járatott had előtt, s kevélyen.	0
   Mondják, hogy Karabul nagy Arabiában	0
   Széltől fogantatott egy hires kancában:	0
   Hihető is, mert nincs se szélben, se lángban	0
   Gyorsaság, vidámság, mint e paripában.	0
   Amirásszen után három fő kapitány,	0
   Egyik az Olindus, ki okosság után	0
   Ment mind nagyobb tisztre, s végre lett kapitány,	0
   Negyedik osztályé a szerecsen hadban.	0
   Sziriai király, az okos Menethám,	0
   Küldte másodikat: ez volt szép Hamviván;	0
   Szerecsenek közül jött az Szíriában.	0
   De vala harmadik kegyetlen Demirhám.	0
   Demirhám, az erős, kinél erősb nem volt	0
   Sehol, valamerre Szulimán parancsolt,	0
   Mert ez gyökeréből nagy tölgyfát kirántott,	0
   Ököllel agyonvert egy nagy elefántot.	0
   Ötödik Alderán, bátyja Demirhámnak,	0
   Volt gondviselője a szerecsen hadnak;	0
   Ez magyarázója volt minden álomnak,	0
   S Mahumet könyvének, hazug Alkoránnak.	0
   Ezek után jőnek vitéz mamelukok,	0
   De szerencsétlenek, mert nincs nékik urok.	0
   Szulimánhoz nem rég estek, mint hódulók,	0
   A nagy s bő Egyiptus lévén az ő honok.	0
   Kajer bég jön vélek, kit fővezérségre,	0
   Mehmet Junnusz basa nem kis szégyenére,	0
   Tett Szulimán császár; mert emettől féle	0
   S ily nagy tisztre vinni szolgáját nem merte.	0
   Ezek húszezeren jó vitézek voltak,	0
   Vitézséget Tommem bejtől mert tanultak,	0
   És noha sokféle nemzetekből álltak,	0
   Okos vezér alatt mind egyesek voltak.	0
   Nem messze cirkászok, szinte szomszéd népek	0
   A mamelukokkal, hadi rendben jőnek;	0
   Ötvenkétezren ezek is lehetnek,	0
   Mert zincsiek, geták, barstok vannak vélek.	0
   Magok választottak kapitányt magoknak:	0
   Hadverő Ajgász volt neve a basának;	0
   És bizony hiában nem nevezték annak,	0
   Mert ez volt oka sok nemzet romlásának.	0
   Ajgász basa után jőnek zagatárok,	0
   Legbenső Szittyából származott tatárok,	0
   Hiszik az alkoránt; de zöld patyolatjok	0
   Mutatja, ki török, kik pedig tatárok.	0
   Ellepték a földet ezek, mint az hangyák,	0
   Vagy széles mezőben a búza kalangyák;	0
   Mindenütt villámnak csupán nyilak, szablyák	0
   És mindent rettentnek a lobogós kopják.	0
   Ezek olyan helyre soha nem fordultak,	0
   Fegyverrel amelyet meg nem hódítottak;	0
   De inkább azt mondom, hogy elpusztítottak,	0
   Valamerre ezek világban jártanak.	0
   Sőt mikor törökre ezek föltámadtak,	0
   Csaknem teljességgel őket elrontották.	0
   De mi bűneinként rajtunk maradtanak,	0
   Istentől ostorul mert ők hagyattanak.	0
   Lám szittya Tamerlán megveré muzulmánt,	0
   Eleven fogá meg a Bajezid nagy khánt.	0
   Akkor is láthattuk az isten hatalmát:	0
   Csak játékul tartja embereknek dolgát.	0
   Soha az szittyákat senki meg nem verte,	0
   Ő veszedelmöket senki meg nem érte:	0
   Mithridates király háborgatni merte,	0
   De, mondd meg énnékem, mit vihete végbe?	0
   Hallották Rómának kevély nagy hatalmát,	0
   Magokon soha nem látták birodalmát:	0
   Nagy Sándor is látta szittyák bátorságát,	0
   Mily nehezen vett meg tőlük egy kősziklát.	0
   Négy táborban ezek jártanak ékessen,	0
   Mindenikben vala húszezer, tegzessen;	0
   Egyiknek parancsol fekete szerecsen,	0
   Hármának Uldair, Lehel és Turáncsen.	0
   Ki számlálhatná meg az tenger fövényét?	0
   Vagy Hercyniának számtalan levelét?	0
   Az számlálhatná el Szulimánnak népét,	0
   Az írhatná meg is roppant sok seregét.	0
   Mert valaki hallá: haddal megy Szulimán	0
   A keresztényekre, s vele sok muzulmán,	0
   Mindenik siete haddal császár után,	0
   Mindenik örvende kaur megromlásán.	0
   Mert szép Indus vizén túl török nem lakik,	0
   Sem ő császárjoknak e föld nem adózik:	0
   Mégis ím eljöve király Atapalik,	0
   Mert akarja látni, keresztény mint romlik.	0
   Jaj! hová fog ez a nagy felhő omlani?	0
   Mely világszegletre fog ez leszakadni?	0
   Isten nagy haragját hogy meg fogja látni,	0
   Aki ezt magára jőni fogja látni!	0
   Mint az eget felhő, ellepé az földet	0
   A sok roppant sereg és idegen nemzet, -	0
   Még nem vettük számba ázsiai népet	0
   Sem az európai hadakozó sereget. -	0
    Második ének	0
   Budai fővezér meghallá, Arszlán bég,	0
   Hogy ő tanácsából megbomlott békesség;	0
   Gondolá, mindenben árt késedelmesség,	0
   De leginkább hadi dolgokban a restség.	0
   Az ő elméje is vala nyughatatlan,	0
   De okosság nélkül, azért állhatatlan,	0
   Ő minden dolgában volt igen oktalan,	0
   Azért is rosszúl járt minden ő dolgában.	0
   Ura híre nélkül sok hadakat gyüjte,	0
   Mert avval kegyelmét nyerni reménylette,	0
   Hogyha kaurokat addig megverhetné,	0
   Vagy tőlök valamely kővárat nyerhetne.	0
   Nyilván mondja vala: megszállja Palotát,	0
   Senkitől nem rejti, titkolja tanácsát,	0
   Sőt kérkedik vala: lerontja bástyáját	0
   És elvágja vitéz Túri Györgynek nyakát.	0
   Azonban dühösen összegyüjté hadát,	0
   Valaki köthetett oldalára szablyát;	0
   Így mindig bővité vezér az táborát,	0
   Rövid nap számlála tízszer ezer szablyát.	0
   Megszállá Palotát vezér ennyi néppel,	0
   Sok ágyúval, elég tűzi mesterséggel;	0
   Időt nem mulatván sok ágyúlövéssel,	0
   Kezdi Móre bástyát törni keménységgel.	0
   Szégyenli a Túri, hogy vagyon kőfalban	0
   Sáncolva, - szeretne lenni csak táborban.	0
   Mint erős oroszlány nem késik barlangban,	0
   Ha fekve találják gyors vadászok abban:	0
   Kiugrik haraggal, sok erős dárdát ront,	0
   Vadászt halomban mar, erős hálókat bont,	0
   Valamerre fordul, piros vért sokat ont;	0
   Így cselekszik Túri, kit török had boszont.	0
   Benn jó rendet hagyván, maga kétszáz fejjel	0
   Palotából kijő, mind híres vitézzel,	0
   Törökre ráüte okos merészséggel,	0
   Sokat bennek levág, vitéz keménységgel.	0
   Istrázsát nem talál, mert bizvást alusznak,	0
   (Éjfélkor vala ez) s békével hortyognak;	0
   Nem félnek Túritól, rá sem is gondolnak	0
   Hogy a magyarok ily dolgot próbáljanak.	0
   Kurt aga legszélről a vár felől vala,	0
   Bolond merészséggel sátort ottan vona,	0
   Háromszáz janicsár körülötte hála,	0
   Ezekre Túri György bátran rárohana.	0
   Százötvenöt török csakhamar elesék;	0
   Aga is álmából alighogy kiugrék,	0
   Mert este vacsorán sok húzamost ivék,	0
   Túri György vesztére nagy sokat esküvék.	0
   Mezítelen karddal kiszökék sátorból,	0
   Kiált segítséget, melyet vár Arszlántól,	0
   Kiáltja társait a sátorok alól;	0
   De mindennek nagyobb gondja van magáról.	0
   Szintén immár lóra ugrani akara,	0
   Hogyha még Arszlánhoz táborba futhatna:	0
   Ott éré Tót Balázs, s a fejét lecsapá,	0
   S az ő szép sátorát a magyar megrablá.	0
   Mély álmában jancsár sok megölettetik,	0
   Álomból halálba, nem is messze, ugrik;	0
   Teli gégéjeből soknak a bor omlik,	0
   Részegség jutalmát mindnyájan ott veszik.	0
   Háromszáz közűl csak tizenöt szalada,	0
   Ki Arszlán vezérnek efelől hirt ada.	0
   Haragjában csaknem ő kettészakada,	0
   Gyorsan kétezerrel afelé szágulda.	0
   Palotába Túri de már bement vala,	0
   Azért Arszlán vezér ottan nem találta;	0
   De láta sok török vért ottan omolva,	0
   Holttest, romlott sátor, sok hevert halomba.	0
   (Több nincs)	0
   ^[1] Borostyán A. J.	0
   ^[2] Fejedelem. A.J.	0
   ^[3] Alvilági istennők, a régi rómaiak hite szerint. A. J.	0
   ^[4] A három fúria egyikének neve. A. J.	0
   ^[5] V. Károly római császár. A. J.	0
   ^[6] Kaur, gyaur, így nevezte a török a keresztyént, a. m. hitetlen. A.	0
   J.	0
   ^[7] Itt és a következő versekben ázsiai és afrikai harcait emlegeti,	0
   melyek bővebb magyarázata nem tartozik a dologra. A. J.	0
         Zsengék, magánérdekű és Aranynak tulajdonított versek	0
GYERMEKKORI EX-LIBRIS	0
   Ha akarod tudni	0
   E könyv kié légyen,	0
   Az Arany Jánosé	0
   Ki sokáig éljen.	0
DÉVAI BÁLINTNAK	0
   Kedves hajdani Praeceptor Uram!	0
   Kívánom hívataljának	0
   Ízes gyümölcsét vegye	0
   És ne a búnak bánatnak	0
   Keserű tejét egye.	0
   Zafir kövek ragyogjanak	0
   Maga s párja karjain,	0
   Piros rózsák fakadjanak	0
   Lábok minden nyomain.	0
   Ha megérdemlette azt az aranyalmát	0
   Venus, melynek Párizs élvezte jutalmát,	0
   Midőn egy időben az Ida hegyében	0
   Három istenasszony együtt űlésében	0
   Junó gazdagsággal Párizst megbíztatta	0
   Egy aranyalmáért, de el nem kaphatta.	0
   Minerva tudományt ígért s bölcsességet,	0
   De ezzel sem ére szándékában véget.	0
   Vénusnak végtére az volt ígéreti,	0
   Hogy a legszebb leányt ölébe ülteti.	0
   Kap rajta az ifju úgy is heves vére	0
   Tüzesen gerjedvén egy szűz szerelmére.	0
   Azt az aranyalmát hozzá gördítette,	0
   Így a szép Helénát feleségül vette.	0
   Mennyivel illőbb hát, hogy koszorút fonjunk,	0
   Melyet örömök közt homlokára vonjunk	0
   Az Árpádi Reff. Ecclésia rectorának	0
   Tiszt. Tud. Dévai Bálint úrnak.	0
   Engedelmet kérek édes hajdani praeceptor uram, ha valamit	0
   alkalmatlankodtam ezen levél által. Csak nem felejthetem el azokat	0
   a jótéteményeket, amelyeket közlöttél velem, mikor hűséges tanítóm	0
   valál, csak nem felejthetem azokat a drága ajándékokat, amelyekkel	0
   dajkálkodtál velem, mint az édes anya az ő gyermekével. Alázatos	0
   szolgája egyszersmind tanítványa	0
             ARANY JÁNOS	0
   Nagy-Szalontán.	0
A DÉVAVÁNYAI JUHBEHAJTÁS	0
   Híres volt a hajdan korban	0
   a "kunsági nagy ártány."	0
   Szinte ezzel állt egy sorban,	0
   a "csökmői nagy sárkány",	0
   Melyet mint a pisztolyokat,	0
   Tokjában akként tartogat	0
   Csökmő régen titokban.	0
   De a "ványai juhhajtás"	0
   Alább egyiknél sem áll,	0
   Sőt mind három kaland egymás	0
   Karját fogva átal száll	0
   Jövőn, jelenen, multakon.	0
   Ördög-pillangó szárnyakon,	0
   A hírnév csarnokába.	0
   Míg hát én most e hőstettnek	0
   Velejét eldúdolom -	0
   Ugy hiszem, akik szeretnek,	0
   Végig hallgatják dalom.	0
   Legalább, ha más órában	0
   Rá nem érnek, a budában	0
   Lesz mit olvasgatniok.	0
   Mint egyszer a debreceni	0
   Béka a kocsonyából,	0
   Vagy pedig a mesebeli	0
   Pap hajdan a varsából,	0
   Akként pislog Déva-Ványa	0
   Mocsárja és ingoványa	0
   Közül fel a nagy égre. -	0
   Hajdan benne kontyos Tarok	0
   Sokszor dévánkozának	0
   Azért hívják a magyarok	0
   Ma is Déva-Ványának.	0
   Neve tehát nagyon régi,	0
   Nem mint sok kárpátvidéki	0
   Iczky-viczky magyarnak.	0
   Most magyarul dévánkoznak	0
   Ványa törvény-házanál,	0
   És ha ma egy törvényt hoznak	0
   Fél napig se vigeál. -	0
   Így van a magyar hazában,	0
   Mindenféle [Sedriá]ban;	0
   Minden országgyűlésen. -	0
   Sokáig tartott volt a tor,	0
   Este a faluháznál	0
   Csúszott a jó gyomai bor,	0
   Tele volt tyúkkal sok tál,	0
   Melyeket a kis birákok	0
   Ezer szitok s asszonyátok	0
   Között szedtek rakásra.	0
   Azért a bíró sokáig	0
   Elnyujtotta bocskorát,	0
   S körülbelül nyolc óráig	0
   Aludta a mámorát.	0
   Még most sem nyitná csipását,	0
   Ha mező-csősz az alvását	0
   Meg nem háborítaná. -	0
   Miska csősz kutya-lötyögve	0
   Betoppan a szobába,	0
   S így üdvözöli röhögve,	0
   Biráját hamarjában:	0
   "Isten jó nap' bíró bátya!	0
   Veszettadtát, hát nem látja	0
   Hasára sütött a nap?!"	0
   Két öklével kitörüli	0
   Bíró uram a szemét,	0
   Hákog, torkát köszörüli,	0
   Lapos pillantatot vét	0
   A csőszre és - a kancsóra,	0
   És rá kiált az anyjokra:	0
   "Hozzad már a meleg bort".	0
   A meleg bor jó előre	0
   Padka szélén pezsgett már,	0
   Szine sámpány, íze lőre,	0
   Félig hányva borssal bár. -	0
   Ebből hatalmas kortyokat	0
   Bíró uram lekortyogtat	0
   Mámor üzése végett. -	0
   Mikor már ujra kurázsit	0
   Ivott volna magának,	0
   Előbb egy hatalmast ásít -	0
   - A macskák elfutának. -	0
   Megijedvén nagy torkától,	0
   Kérdezi csősz sógorától:	0
   Mi járatban jött hozzá?	0
   "Sógor uram - így kezdi rá	0
   Miska csősz a beszédet -	0
   Temérdek juh elborít -	0
   Szinte az egész rétet.	0
   Tűt se tudnánk leejteni,	0
   Úgy teli van az itteni	0
   Egész rétség birkával. -	0
   Túrkeviek, úgy gondolom,	0
   Szép fehérek, mint a hó.	0
   Bezzeg lenne lakodalom,	0
   - Rajta hé, koma, bíró!	0
   Ha be lehetne hajtani,	0
   És nem hagynánk kiváltani	0
   Egy-egy forinton alól."	0
   Így a csősz. - A bíró fejét	0
   Főzé nagy, szép gondolat.	0
   Tudós képpel néz szerteszét	0
   Makog a ködmön alatt.	0
   Körmét rágja, fülét vájja,	0
   Végre ő is kitalálja, -	0
   Mit elmondott már a csősz.	0
   "Nem ugy koma! a kend paraszt	0
   Esze azt fel nem éri!	0
   Tanitsa kend csak a kuvaszt,	0
   Amely kendet kiséri.	0
   Esze csak a birónak van,	0
   Ő ért, ítél másnál jobban,	0
   Azért nagyobb a füle. -	0
   Hogy kendtek mind sült bolondok,	0
   Az kendtek szerencséje,	0
   Hanem amit én most mondok	0
   Az a dolog bibéje:	0
   Be fogjuk őket hajtani,	0
   Nem engedjük kiváltani,	0
   Egy-egy forinton alól."	0
   Azzal a helység házához	0
   Szokás szerint felsétál,	0
   És a falu zsidajához	0
   Pálinkáért persequál.	0
   Meghagyja a kisbirónak,	0
   Hogy hozza el a zsidónak	0
   Gugyiját mind egy cseppig:	0
   Mert - ugy mond - ma gyűlés lészen,	0
   Nagy dolgok tractáltatnak,	0
   S úgy nem fog mulni az észen,	0
   Ha eleget ihatnak.	0
   Hangos torok és nagy lárma	0
   Nélkül gyülés ugyis márma	0
   Csak a halak közt esik.	0
   Volt is elég papramorgó	0
   Izsák zsidó boltjában,	0
   Pártot ütne száz kóborgó	0
   Kostának a gyomrában.	0
   Átadja a kisbírónak,	0
   Hogy a congregátionak	0
   Lelket öntsön torkába.	0
   Azzal: hat meg nyolc: harmincegy	0
   Bölcsen felkalkulálja,	0
   A számadás majd vígan megy,	0
   Senki nem kritizálja.	0
   És midőn már asztalon van	0
   A keresztelt törkő szesz,	0
   Lót-fut az ármás legottan:	0
   Tíz órakor gyűlés lesz.	0
   Akinek csak nagy a szája,	0
   Mind elmenjenek hozzája,	0
   Azok szólnak igazán.	0
   Már a nagyfejűek gyülnek,	0
   A korsókat megkezdik,	0
   A jövő harchoz készülnek,	0
   A kortyokat eresztik.	0
   Bárki, mit mer allegálni,	0
   Ők fognak contradicálni,	0
   Meghatárzott szándékuk.	0
   Mert csak ugy lesznek okosok,	0
   Ha civakodni fognak,	0
   Nem pedig mint az inasok	0
   Mások után cammognak.	0
   Hogy azt beszéli sok bohó:	0
   Piros a vér, fehér a hó	0
   Nem hiszik ők csak puffra.	0
   Különböző véleménye	0
   És célja mindeniknek,	0
   Különböző érzeménye,	0
   De gonosz mindegyiknek,	0
   Mindenki önhasznát lesi,	0
   Bár a hon javát keresi	0
   Stentori orditása.	0
   A "kupak" is egy corpusban	0
   A padokon pipázik,	0
   Mindenik otthon a jusban,	0
   Csak diploma hibázik.	0
   - - - - - - ülhetnek,	0
   E bocskoros testületnek	0
   Csak csizma tisztitói.	0
   Kiváltképpen az uzusnak	0
   Nálok tudománya nagy,	0
   Amely fontjából a husnak	0
   Tizenhat latot kihagy.	0
   És ez így megyen rendesen,	0
   Hogy a mészáros élhessen	0
   S mellette a biró is.	0
   A tolvajt büntetni nálok	0
   Rég kiment a divatból,	0
   Hogy ha bünöst megcitálok,	0
   A tanács engem piszkol.	0
   Ab invizis idegennek	0
   Kell lenni istentelennek,	0
   A honi mind ártatlan.	0
   A szegényebb fél per után	0
   Secundum usum nem nyér,	0
   Gazember a név azután	0
   Ha szűkön megy a kenyér.	0
   Úgy erős a végrendelet:	0
   Ha a joggal biró felet	0
   Egészen kirekeszti.	0
   Hát a köztár és a közkincs	0
   Dolga mely jó lábon áll?	0
   Mert ahol egy kan poltra sincs,	0
   Török ágyú sem talál.	0
   Azért a félvékás zsebek,	0
   Hogy a közjót őrző ebek	0
   Osztozzanak a koncon.	0
   Ez a kupak ez a község	0
   Összegyűle végtére,	0
   Recsegett a fenyőfaszék,	0
   Hullott a fal fehére,	0
   Mert voltak sok faldörzsölők,	0
   Akik azt sem tudták, hogy ők	0
   Mi ellen kurjogatnak.	0
   Végre a bíró felállott,	0
   Pápaszemét feltette,	0
   Az egymás hátára mászott	0
   Népet csendre intette.	0
   De nem akart hallgatni a	0
   Kemencén a galéria,	0
   Ököllel contradicált.	0
   Félórai szedte-vette	0
   Után lőn egy kevés csend,	0
   És az elnök igy kezdette	0
   El beszédét, mint a rend	0
   Félig-meddig helyre állott,	0
   A por vastagon rá szállott	0
   A birákok bajszára:	0
   "Az érdemes közönséget	0
   Össze azért gyüjtöttük,	0
   Mivel, hogy pedig evégett	0
   Most a gyülést hirdettük,	0
   Ámbár egy szerencsés fátom	0
   Fenyeget minket, mert látom,	0
   Mely is annál fogva ez:	0
   Miska a határnak csősze,	0
   Ma házamba ügetett,	0
   Lihegni is alig tudott	0
   Szegény ugy megsietett"	0
   Ekkor félbe szakasztották	0
   Nehányan, kik kiáltották:	0
   "Nem hagyjuk mindhalálig!"	0
   "Halljuk! Halljuk!"... "Hát osztéglan:	0
   Miska elő azt adta,	0
   Hogy a rét elborítva van	0
   Juhval, - ő sem tagadja.	0
   Ámbár tessék inquirálni,	0
   Azt fogja ő fateálni	0
   Letett hite után is.	0
   De hogy tehát el ne térjünk	0
   A dologtól más felé,	0
   A sok szóban véget érjünk,	0
   Csak könyököljünk belé,	0
   Tanácskozzunk józan fővel	0
   Hogy azt ne mondják idővel:	0
   Bolond volt a hajdankor.	0
   Hogy ha pedig a juhokat	0
   Most be tudnók hajtani,	0
   Majd nem engednők azokat	0
   Olcsóért kiváltani.	0
   Dixi, buksi, szóljon már más,	0
   Van kisbíró, hetes, ármás	0
   Brachium a juhokra."	0
   Ha százezer kan ördögnek	0
   Ordit kénköves szája,	0
   Bugnak, huhognak, röhögnek,	0
   Kinek mi a nótája,	0
   Ha millió cigány gyermek	0
   Verekszik s a farkasvermek	0
   Alján száz farkas üvölt:	0
   Mindezek szunyogdongások,	0
   Beteg légy áriája,	0
   A lármához, melyet a sok	0
   Okosnak ordit szája.	0
   Száz is csak azért rekedett	0
   El, mert már fenn dicsekedett:	0
   "Én torkolom le őket!"	0
   Végre egy a kolomposok	0
   Közül megköpi markát,	0
   És ekként szakasztja a sok	0
   Civakodásnak farkát:	0
   "Mind jó - be fogjuk hajtani,	0
   Úgy se győzzük már tartani	0
   A belső embereket.	0
   De érdemes communitás;	0
   Még egy nehézség vagyon	0
   Mely - akárhogy ítéljen más,	0
   Szívemen fekszik nagyon.	0
   Ha a kárttevő juh: birka,	0
   Kár volna az irka-firka	0
   A porotokolumba'.	0
   Mert mióta existálnak	0
   Déva-Ványa rétjei,	0
   A birkának mindhalálig	0
   Vagyunk ellenségei.	0
   Nincs szükségünk a birkára,	0
   Inkább a községnek kára	0
   Százezerekre menjen."	0
   "Maradjunk a régi mellett"	0
   - Mindnyájan felzudulnak, -	0
   Ők a Svábországba ellett	0
   Birkára nem szorulnak,	0
   Ha magyar juhok volnának,	0
   Érettük jó pénzt kapnának,	0
   De így, usus ellen van.	0
   Ekkor egy, kinek fülénél	0
   Volt a falu pennája,	0
   - Eddig még csak az itcénél	0
   Foglalkozott a szája, -	0
   Hatalmas ékesszólással	0
   Így szólítja az egymással	0
   Adtázodó rendeket:	0
   "Urak! a legum spiritus	0
   Soha sem ellenezte,	0
   Hogy ha van egy kis pirítus,	0
   Háj ne legyen mellette.	0
   Annálfogva consequenter,	0
   Mikor nem plenus a venter,	0
   Non est contra dicendum.	0
   Legyen bár az birka, de hisz	0
   Az semmi baj nem lészen,	0
   Hisz ez a diák szó: ovis	0
   Szintugy birkát is tészen.	0
   Már pedig oves et boves	0
   Az ebanyája, ha kárt tesz:	0
   Impellere opus est.	0
   Annál fogva allegálom	0
   Hogy szükség behajtani,	0
   Én a pénzt percipiálom	0
   Ha ki fogják váltani.	0
   Most pedig igyunk előre	0
   Dictum, factum a juhbőrre:	0
   Quod erat demonstrandum."	0
   "Helyes, helyes a quod erat,	0
   Amellett kell maradnunk,	0
   Nótáros uram a vivát,	0
   Szavát meg kell fogadnunk.	0
   Mert annyi diákszó között	0
   Lehetetlen, hogy négy vagy öt	0
   Igazmondás ne légyen."	0
   Azzal a kalendárjomot	0
   A jegyző elővette	0
   És az egész decrétumot	0
   Híven bele jegyezte,	0
   Mely az azon lapon levő	0
   Több sorokkal eképpen jő,	0
   Szépen összehangzásban:	0
   "Nona Április: égzengés,	0
   Decima: két véka zab,	0
   Octava Maji: földrengés,	0
   Vigesima: két új csap,	0
   Quinta Junii: új patkó	0
   Jött a kovácstól, mert a ló	0
   Nem járhatott a jégen.	0
   Sexta Julii: Közgyűlés	0
   A birkahajtás végett,	0
   Mely dologban az a végzés,	0
   Protoculált rendelet:	0
   Hogy a falu minden csősze	0
   És ármása hajtsa össze	0
   A juhot egy akolba.	0
   Azután birák uramék	0
   A helységnek határán;	0
   A csárdánál várjanak még	0
   Begyül a canga s bárány.	0
   Ha mindent végre hajtanak,	0
   Majd jó áldomást igyanak:	0
   Sic est deliberatum".	0
   Már a helységnek lovait	0
   Csapja a kender-ostor,	0
   Már a fülesek torkait	0
   Mossa a gyomai bor,	0
   Melyet bőven ád a csárda,	0
   Miglen a falusi gárda.	0
   A juhokat hajhássza.	0
   Fegyverkeznek nagy botokkal,	0
   Köpdösik a markukat,	0
   Lándzsákkal és fustélyokkal	0
   Felkészítik magukat.	0
   Tüzes vérüknek forgása	0
   Úgy, hogy megfőne a kása	0
   A szivöknek gödrében.	0
   Kurjogatnak örömükben,	0
   Készitik a torukat,	0
   Bízva nagy vitézségükben	0
   Hányják-vetik magukat.	0
   Megvivnának a sárkánnyal,	0
   Törökkel, krimi tatárral,	0
   Oly nagy a kurázsijok.	0
   Hány darabot sikkasszon el,	0
   Ki-ki titkon, - számlálják	0
   A terhet, ha emelni kell,	0
   Majd a tanácsra tolják:	0
   Úgy is elég a helységnek	0
   Kincse, a szegény községnek	0
   Is kell nyerni valamit.	0
   Már messziről fehérelik	0
   A rétről a birka-nyáj,	0
   Már örömhangokkal telik	0
   Két pofára minden száj.	0
   Vége-hossza száma nincsen,	0
   A' lesz a baj, hogy a kincsen	0
   Nem győznek megosztozni.	0
   Tehát tüstént egy kisbirót,	0
   A csárdába küldenek,	0
   Hogy a bírák vagy húsz hajtót	0
   Melléjök rendeljenek.	0
   És várják jó uzsonnára,	0
   Mert a birkák váltságára,	0
   Hónapszámra ihatnak.	0
   Felvidámul minden torok	0
   E hirre a csárdában,	0
   Felverve a hordó borok	0
   Zöld sátor árnyékában.	0
   Nádcsövekkel körül állják,	0
   Szüntelenül szivdogálják,	0
   Mint a vért a pióca.	0
   Némelyek hasas szilkéket	0
   Fülön csipvén kétfelől,	0
   A telhetetlen gégéket	0
   Keresztelgetik belől.	0
   Száraz spongyia-gyomruknak	0
   Szövetén át szivárognak	0
   Az itcék minduntalan.	0
   Tejes csupor, zsíros csupor,	0
   Most mind forgásban vannak,	0
   Melyek közűl egyet is bor	0
   Nélkül lenni nem hagynak.	0
   Minduntalan foly a lőre,	0
   Hogy végre a borstörőre	0
   Szintugy rá kerül a sor.	0
   Van, ki ily apró csónakkal	0
   Ekkép vesződni restel,	0
   Düjjedt szemmel, hosszu nyakkal	0
   Csebres dézsát ragad fel.	0
   Mutogatja vitézségét,	0
   Üres gyomrot és oly gégét,	0
   Mely babért érdemelne.	0
   Hullanak a tüzes harcon	0
   Sokan a gyávák közül,	0
   Ki hanyatt fekszik, ki arcon	0
   Ki meg olyan helyen ül,	0
   Honnan, ha mindjárt kimászna.	0
   Röfögéssel rálármázna	0
   Az egész gyülekezet.	0
   Sok amugy Nóé módjára,	0
   Oldott gatyával fekszik,	0
   Vagy mászkál béka módjára	0
   És hiába törekszik	0
   Mégegyszer lábára állni,	0
   Nincs mód benne mást csinálni,	0
   Mint heverni a porban.	0
   Sok már csak a port dagasztja	0
   A két első talpával,	0
   S a pofájához ragasztja	0
   A tésztát, mit rókával	0
   Megáztatott, mint záporral,	0
   És most fülével-orrával	0
   Mézes bábnak cifrázza.	0
   De ki tudná elbeszélni	0
   Az itten történteket.	0
   Máshol is lehet találni	0
   Ottan-ottan ilyeket.	0
   S éppen ezért hajtja búra	0
   Fejét a Priznic-kúra,	0
   Hogy íly bendők léteznek.	0
   Annyit mégis mond az írás,	0
   Hogy legjobban ittanak,	0
   Akik a jelen juhhajtás	0
   Ellenére szóltanak.	0
   Kiknek ott legnagyobb szája	0
   Volt, itt is az praetendálja	0
   A püspökfalatokat.	0
   Míg a dolognak folyása	0
   Ekként áll a csárdában,	0
   A juhoknak behajtása	0
   Készül lenni munkában.	0
   Mindenfelé elszéledni	0
   A rétséget körül venni	0
   Ez lesz hadi fortélyuk.	0
   "Hü! Hej! - mind rá kiáltanak,	0
   Amint jó közel jutnak,	0
   De egyszerre megállanak;	0
   Szuszogni alig tudnak!	0
   Azt gondolják - boszorkányok	0
   Mind a juhok, mind bárányok,	0
   S tenyérnyi szemet vetnek,	0
   Mert az egész nyáj egyszerre	0
   Nagy zúgással felreppen,	0
   Száma rá megy sok ezerre,	0
   Most a légben odafenn.	0
   Darvak, vadludak, gődények,	0
   Velük a megcsalt remények	0
   Elröpültek világra.	0
   Úgy van, kócsagok és darvak,	0
   Vadlud és gődénysereg	0
   Volt a nyáj és most már a vak	0
   Hajtók búsan térnek meg.	0
   Elbeszélik hosszú orral,	0
   Felsülésüket a borral	0
   Pácolt előljáróknak.	0
   Ki szerencsétlenebb náluk	0
   Mióta az eb csahol?	0
   Bezzeg leesett az álluk.	0
   Bujnak a lóca alól:	0
   Búsan pislognak egymásra,	0
   A csárdai számadásra: -	0
   Kocsonyává lesz lelkük.	0
   De nincs más mód mint fizetni,	0
   A dorbézolás árát...	0
   Ki kell a falura vetni,	0
   Hadd fizesse a kárát!	0
   Ezt pediglen krónikába	0
   A florenc istóriába,	0
   Emlékül bejegyezni.	0
   Melyet én, hogy minapában,	0
   Ottan kezembe vettem,	0
   Amint annak véglapjában	0
   A piszokbol érthettem:	0
   Akként az egész juhhajtást	0
   Eldúdoltam, mert addig mást	0
   Nem tudtam mit csinálni.	0
   (Állítólag Arany ifjúkori verse)	0
SIRVERSEK A SZALONTAI TEMETŐBŐL	0
     I	0
   Sötét éj van, melynek	0
   Virradása nincs,	0
   Csontomon nem csörög	0
   Nehéz vasbilincs,	0
   Mégis rabként nyugszom	0
   Mélyen föld alatt,	0
   Lelkem elrepült, de	0
   Testem itt maradt.	0
     II	0
   Álom, álom, hosszu álom,	0
   Ébredését várom, várom.	0
TISZA LAJOS LEÁNYÁNAK TEMETÉSÉRE	0
   Im a szülők reménye porba dült,	0
   Egy ártatlan kisded meghidegült.	0
   Oda kedves reménye az anyának!	0
   Jaj, mert az elmulás törvénye	0
   Igy forgat bennünket szabad kénye.	0
   Igy altatik el véle életünk.	0
   Oh, de egy remény-szó	0
   Így hangzik mennyekbűl:	0
   Nem hal meg senki örökűl.	0
   (Aranynak tulajdonított versek)	0
ELÉGIA	0
   Virult reményim boldogabb korában	0
      Távolban tőled is derült valék,	0
   A röpke képzetek tündérhonában	0
      Még néha elragadva járdalék,	0
   Elkapva a gyönyör hullámzajában	0
      Ott úsztam én, - szerencsés martalék! -	0
   Ha olykor egy rövid, de édes álom	0
      Előteremté kedves ideálom.	0
   Ha keblemből titkos sohaj kiszálla,	0
      Rokonkebelhez útasíthatám.	0
   Ha elmém egy arany jövőn megálla,	0
      Reményem napja még mosolyga rám.	0
   Sorsom még néha gúnyolót talála	0
      Bennem, midőn tört sajkám biztatám.	0
   Gyakorta feltűnt a partok viránya,	0
      Volt a küzdő hajósnak céliránya!	0
   Eltűntek ők! Köd és hullám dagálya	0
      Válták fel a virágzó partokat;	0
   Kiküzdve a hajós végső csatája,	0
      Nem álmodik jobb létre álmokat.	0
   Távol habon úszkál üres sajkája,	0
      Hab-sír borítja a tört tagokat.	0
   Csillagtalan terűl fölé az ég.	0
      Hamván tenger-moraj s örök feledség!!!	0
   (1839 márc. 19)	0
FELÉD, FELÉD...	0
   Feléd, feléd, te drága lélek,	0
      Repülnek bús fohászaim,	0
   Magányomban veled beszélek,	0
      Ölelve képed' karjaim.	0
   Unalmas század minden óra,	0
      Mely nem körödben röppen el	0
   Haj, nem talál más nyugtatóra	0
      Kivűled e vérző kebel.	0
   Ha dallok, gyászos a víg ének;	0
      Sértik szivem lágy hangjai;	0
   Érzem: víg-percim eltelének,	0
      Közelgnek a bú napjai.	0
   Mérföldek nyúlnak el közöttünk,	0
      Eltilt idő és messzeség:	0
   Oh - ... a frigy; mit kötöttünk	0
      Fog-é, fog-é majd élni még?	0
   Ha majd derült élet körében	0
      Neked kedv és öröm virúl,	0
   Ha majd kiesb táj édenében	0
      Feléd vidám hajnal pirúl,	0
   Ha boldogságodat tetézni	0
      Ifjak szerelmért esdenek:	0
   Fogsz-é a multra visszanézni,	0
      Hol oly csekélyek mindenek?	0
   Ha élte rózsa-hajnalában	0
      Imádód majd előtted áll	0
   S forró szerelme lángzatában	0
      Szivével szívedért kinál,	0
   S tűz és erő, kedv és reménység	0
      Dereng az ifju arcain -	0
   Gondolsz-e vissza egyszer csak még -	0
      Andalgva a mult kinjain?	0
   A társas élet víg körében	0
      A víg májusi esteken,	0
   Járván az alkony hűs csendjében	0
      Árnyas, virító kerteken:	0
   Ah, mily könnyű lész elfeledni	0
      Egy oly kietlen, bús telet,	0
   Hol csak tüskét lehete szedni,	0
      Hol elfagy a lángképzelet!	0
   Ah, összevetve majd a multat	0
      A víg jelennek bájival, -	0
   A bánatost, ködbe borultat	0
      Az új öröm rózsáival:	0
   Ki fog vádolni, Lányka, hogyha	0
      Felejted az örömtelent: -	0
   S kezed kinyujtod a rózsára,	0
      Éldelve a kedves jelent?	0
   Én nem vádollak: csak szivemnek	0
      Emésztő lángját vádolom:	0
   És égi üdvét egy telemnek	0
      Öröklő télben gyászolom.	0
   Tavasz, nyár, ősz, - mit ér nekem már, -	0
      Volt egy telem: szebb, mint tavasz.	0
   Ősznél kiesb, forróbb, mint a nyár,	0
      Ah - volt, - de többé nincsen az!	0
REGGELI ÉNEK	0
   (Fordítás németből; folytatása prózában)	0
   Új erőben ébredve	0
   Köszöntöm fényedet	0
   Istenem s műveidre	0
   Fordítom szememet.	0
   Mily dicsően kel fel a nap	0
   S minden új életet kap.	0
CIGÁNY-BÚCSÚZTATÓ	0
   E sírhalom fedi Hóvar Csotó Gyurit,	0
   Végsőt fujt szuflája, lett azután murit.	0
   (Ez után szerszámai siratják gazdájokat:)	0
   Mert oda gazdájok, nem tér többé vissza,	0
   A pálinkát tőle a föld pora issza.	0
   Oda se hederít a feltámadásra,	0
   A hívó angyalok nagy harsonájára.	0
   De ha sugják neki: Itt a szalmásüveg!	0
   Tüstént azt feleli: Köszöntse rám kelmed!	0
SZILÁGYI ISTVÁN NEVENAPJÁRA	0
   Lelki szemét hordó lapát,	0
   vagyis	0
   Olyan hasznos könyvecske, melyben a léleknek erőtlenségei kézzel	0
   foghatólag előadatnak és épületes példával megmutattatik,	0
   miképpen kelljen egy szóból nem százat, hanem százezeret	0
   csinálni, anélkül, hogy az ember értelmét vehesse.	0
   Irta aki nem aludt, olvassa aki aludni nem tud.	0
   Az Úrnak	0
   Nagy tiszteletű és tudományú, de kevés dohányú	0
   (echó) leányú	0
   Szilágyi István	0
   úrnak	0
   becses névnapja tiszteletére	0
   juhászkutyai alázatossággal ajánlja	0
   (F. B. még leeb írta volna nevét; de nem lehetett)	0
                                                                   szerző	0
   Ajánló versek	0
   Mottó: Tisztelkedném kösöntyűkkel	0
   És reá arany betűkkel	0
   Szilágyi István nevét mettszenék.	0
   Csokonai	0
   Im ajánlom önnek,	0
   Kihez sokan jönnek,	0
      Ezen koszorús munkát,	0
   Árányát nem kérek	0
   Kevésvel megérek,	0
      Ádjon jó bort és sunkát.	0
   S minthogy István napjá,	0
   Melyet ritkán kapjá,	0
      Egyszer egy esztendőben:	0
   Ázért tehát igyunk,	0
   Mivel hogy nem tudgyunk	0
      Iszünk-é jövendőben.	0
   Üdvösséges elmélkedés	0
   Ezen théma fölött: hasznos-é embernek magát lekapni.	0
   Az egyesült tót-magyar-német nyelvrontó társaságtól régi suszták	0
   jutalmat és foghagyma koszorút nyert értekezés, sine irá, odio et	0
   consilió. - Irta Pécsy Lajos, a fent címzett Társaság tiszteletbeli	0
   Conrespondens tagja, (tessék megnézni a Conrespondence-t), több tudós	0
   ostobaságok szerzője, - de a font sónak meg nem szerzője - Lord	0
   Essex című uj dráma vadon új lemásolója a Sock am lisen című híres	0
   német regény (Lásd Volks-kalendert 1739.) angol fordítója - minden	0
   honi hirlapok elpiszkolásában munkás dolgozótárs, a csőd-hirdetéseket,	0
   széna- és birka-eladásokat olvasó egyesület tiszteletbeli levelező	0
   tagja - valóságos belső titkos - valami a menyecskék körül - és	0
   külső szitkos - Grobián satt. satt. satt. satt. satt. satt. satt.	0
   egyébiránt a deákné vásznához képest - pokróc.	0
   Mottó: Hallgas Vásár! Zenim píz megveszett a Zaskó!	0
   Ki leltunk, adunk: mert majd harákszünk!	0
   Egy sipegő tót a pesti vásárban.	0
   A szerző feldicsérése	0
   Mikoron írnának ezer negyvenkettőt	0
   S közzé még nyolc százat, itélet nap előtt,	0
   Akkoron e munka világra hogy lépött,	0
   Mindenek szivében nagy álmélkodást tött.	0
   Óh én bölcs Apollóm, tündöklő Fébuschom!	0
   Óh én Szokrateschem és Jérémiásom,	0
   Óh én Jóel, Ámos, Vendel-Habakukom,	0
   Óh Bálámot hordó szerelmes állatom!	0
   Miképpen bujdosék Aeneás Trójából,	0
   Mikép bölcs Árgyilus apjának házából,	0
   Ulisszes a Circe asszony szigetéből:	0
   Apád se csinálna vaskarikát fából.	0
   Tehát ne sírjatok keserves sirással,	0
   Hanem örüljetek hatalmas ivással,	0
   Osztán daloljatok hangos ordítással	0
   Kinek kalapja rossz, ne köszönjön mással.	0
   írta Farkas Falvi Filiczki János	0
   Dejólógos diák! anno 1301-k	0
   esztendőben, mikor a Duna égett.	0
   Maga a munka:	0
   Küszöb: Mindezeknek utánna csak annyit akarok mondani, hogy	0
   figyelmezzen az érdemes olvasó (de nem a Rosenkranc).	0
   Kilincs: Attention! Kopogtassunk.	0
   Odabenn a bölcsesség asszonya: "Herein! herein! kiált a felséges	0
   császár." Vitéz Johan Háry.	0
   Bevezetés:	0
   Az olvasó: Engedelmet kérek! vezetetlen is be tudok menni.	0
   Az Iró: Nem, teremtette! musszájn úgy jőni, ahogy én vezetlek. Igy,	0
   balláboddal előbb, azután - egy nyomra egy lábbal kétszer ne lépj.	0
   Az olvasó: Értem - de ne tessék ollyan sebessen vezetni, mert	0
   felbukom.	0
   Az Iró: Semmi, semmi! Csak siess. Ha már benn vagyunk, Szerencsés Jó	0
   napot - vagy estvét kivánok - minthogy az Isten István -	0
   A bőlcsesség asszonya (egy irgalmatlan sancos vászon pipából dohányozva	0
   mert tudva van, hogy a bagolyt szereti). Üljetek le erre a somi	0
   kanapéra!	0
   Na ez derék rekruta! újonnan megnyerve a tudományoknak. Csak hiába!	0
   egy halász ha prédikál - fog sok ezer... körmös halat.	0
   Előljáró beszéd:	0
   Notabéné: Engedelmet kérünk, az előljáró beszéd épen azért mivel	0
   mindig előljáró, nagyon elsietett. - Majd talán elérjük utoljára.	0
   Felosztás:	0
   Érdemes közönség: ennek az én thémámnak 6 részei vannak, eccé:	0
   1-ő rész "hasznos"	0
   2-k rész "é"	0
   3-k rész "embernek"	0
   4-k rész "magát"	0
   5-k rész "lekapni"	0
   6-k rész "?" (t. i. a kérdőjel),	0
   mellyek szerint kiki jó lelki esmérettel figyelmezzen és mondja ezt:	0
   mea maxima culpa, én hiszem és vallom.	0
   1-ő rész:	0
   Hasznos, a, um. - Nomen adiectivum. Talán azt gondolják az urak?	0
   hogy ami hasznos, az nem káros? és ami káros, az nem hasznos? - - -	0
   Hallgatunk úgy-é - tehát megmondom én, hogy van! Ami hasznos, az káros	0
   és ami káros, az hasznos. Példával világosítom... Leesik a lópatkó...	0
   ti láikusok azt mondjátok, káros... holott csalatkoztok, mivel a	0
   cigány hozzám jő lópatkónak való vasért - én két árán megfizettetem	0
   magamnak - és így hasznos. Aliud eiusdem argumenti. Disznótorba	0
   hívlak! ti azt mondjátok hasznos - persze, mert jól megveritek a	0
   horpaszt, nem éheztek, mint otthon. - De nekem? Nekem isten utse	0
   káros az, mert ha minden estve ott zabálnátok, utolsó filléremből	0
   is kipusztítnátok. - De térjünk a továbbára... Továbbá	0
   2-k rész:	0
   É: Némelyek h betűvel használják, így: "éh" s azok rendesen	0
   mindenütt megjelennek, ahol a kémény füstöl.	0
   Jelszó: Az én térdeim ellankadnak	0
   Böjtölés miatt elszáradnak.	0
   Zsoltár	0
   Valólag ez keserves rész, - jaj azoknak, kik teljes életökben ezt	0
   olvasgatják. - Azért is hamar-hamar-hamar ugordjunk a másik részre.	0
   3-k rész:	0
   Embernek.	0
   Scholion:	0
   A nak-nek-keli helyes élést a grammatika s az egyszeri mendikás már	0
   eléggé megtanították - most tehát - vegyük fel - ha bírjuk - az	0
   embert.	0
   Ember. Plátó definitiója szerint tollatlan kétlábú állat. De mivel	0
   Diogenes megmutatta, hogy a koppasztott kakassal ezen definitióban	0
   osztozik, én másképen fogom definiálni.	0
   1-ör. Az ember ollyan valami - ami mozog, - de többnyire azért	0
   mozog, hogy embertársa ne mozoghasson.	0
   2-or. Az ember ollyan valami - ami nem mozog: - mihelyt hermetice	0
   bezárják.	0
   3-or. Az ember ollyan valami, mint a rongyos köpenyeg - keresztül jár	0
   rajta a levegő.	0
   4-er. Az ember ollyan valami - amiből idővel még csak semmi sem	0
   lehet.	0
   5-ör. Az ember ollyan okos - aki gyönyörködik, ha bolond lehet.	0
   6-or. Végre az ember ollyan állat, mely hol lenyesi, hol meghagyja a	0
   szakállát.	0
   4-k rész:	0
   Magát. Jaj! lelkeim! ezt a szócskát csak nézve olvassák de az	0
   istenért! ki ne mondják! mert esztétika és ezen szent-kettősség	0
   elleni bűnbe esnek: kegyed és ön, - hagyjuk itt, fussunk tovább!	0
   Végtére, végezetre, utólszor és utóljára előtt való vagyis	0
   5-k rész:	0
   Lekapni? Ezen szóval igen sok fiatal emberek élnek, holott az N. N.	0
   város és J. vármegye botozó intézetében cáfolhatatlanul megmutattatott	0
   már, hogy nincs veszedelmesebb szó, mint ez: kapjátok le csak!	0
   Egyébiránt vannak vele többféle szóllás formák: jelessen:	0
   30-at kapni	0
   ajándékot kapni	0
   rühet kapni	0
   bizonyos durva és nehezen	0
   viselhető darócnemű öltözetet satt.	0
   Van a kap törzsöktől még egy igen népszerű és épületes példabeszéd	0
   is: üsd a kaputost, melly sokkal gyakorlatiasb, mintsem bővebb	0
   magyarázatra szüksége volna; ismétlem továbbá	0
   6-k rész:	0
   ? (kérdőjel, girbe-gurba ut videtur). Ezen jelet nem teszik ugyan az	0
   eféle sohajtó szók után: hajh! oh! jaj! haj! vagy ha oda teszik, előbb	0
   szépen kiegyenesítik, mindazáltal ne higyjetek neki, ritka van közte,	0
   aki idő multával fel ne egyenesedjék, azaz kérdőből felkiáltó jeggyé	0
   ne váljék. Exempli gratia:	0
   1. Kérdőjelt lát az ifju az ujonnan vett menyecske homlokán - lelke	0
   titkos sejtelmében elébe gondolva e szót: hű leszel-é Éva? Mulnak évek	0
   s a jel felkiáltóvá változott, - melynek elébe sóhajtja a férj: "haj	0
   haj"	0
   2. Kérdőjelt lát a kártyás a kártya hátának valamennyi cifrájában.	0
   Felfordítja s a felkiáltó jelet látja helyette.	0
   3. Satt. satt. hiszen tudja az érdemes olvasó - mert máskép érdemes	0
   sem volna - hogy exempla sunt odiosa.	0
   Bérekesztés:	0
   Miután tárgyunkat ekképen a lehetőségig kimerítettük, és	0
   ledönthetetlen okokkal megmutattuk, hogy az embernek magát lekapni	0
   hasznos, nincs egyéb hátra, mint e bölcs tant tettleg is bébizonyítni	0
   - egyúttal a Bölcsesség asszonyára ajtót húzni, ő kegyelmének a	0
   bagolyevéshez jó étvágyat, nyugodalmas jó nappalt (mert nappal	0
   szokott aludni) kivánni.	0
   Előljáró beszéd:	0
   (a céldombnál használva). Na, én már ki is pihentem magamat, tessék az	0
   uraknak is leülni.	0
   Vége.	0
   Epilogus	0
   Finis rei operae	0
   Jó búvó hely a Csere	0
   Jó boros pince Csere	0
   Azért él úgy, mint here	0
   Azért van sok korhele	0
   Evő ivó embere,	0
   Allgemeine kenyere	0
   Pécsije és Zvikkele	0
   Morgalmas Pap Emere,	0
   És szűz Rozvány Endere,	0
   Klassicus Demetere,	0
   Rectora Correctere	0
   Cigány eskütt embere (F. M.)	0
   Und so weiter - cibere.	0
                     Szívesen kívánom.	0
                     Voinovich Géza jegyzete a köszöntőhöz:	0
   E köszöntő megismerteti Arany szalontai ismerőseinek körét s ezzel	0
   megérteti tréfáinak színvonalát. Az epilógus felvázolja őket. A	0
   "Csere" búvóhely, erdő, Szalonta határában. - Csere József kántor	0
   volt, Pécsi Lajos fűszeres - ezért a célzás a sóra; egy szekrényében	0
   állítólag levelezését tartotta, - kiderült, hogy italokat. - Zwickel	0
   József chirurgus, borozó cimbora; Rozvány Endre atyja boltjában	0
   dolgozott, nagyon utánavetette magát a fehércselédeknek; Zsugovics	0
   Demeter a görög város boltosa, rosszul, de szívesen beszélt deákul;	0
   Pap Imre üveges boltos; a "cigány esküdt" Fekete Mihály, barna-fekete	0
   ember, innen ragadt rá a tréfás elnevezés.	0
SZENT PÁL LEVELE	0
   Névnapi köszöntő	0
   Borbély Pál szalontai főjegyző névnapjára	0
   Az égből. Borbély Pál kedves druszámnak pártfogói kegyességgel.	0
   Szalontán (franco).	0
   Sz. Pálnak B. Pálhoz küldött 1-ő Levele	0
   "Kedves druszám, édes kedves Pálom,	0
   Minthogy nem jő most szememre álom,	0
   S személyesen nem szólhatok Veled,	0
   Ime küldöm e frankós levelet.	0
   Úgy hallottam, jól van fejed dolga,	0
   Bár nem úr vagy, hanem olyan szolga,	0
   Kinek ura légió, mint tenger,	0
   Mint a Nyírben Compossessor ember.	0
   Ámde nagy kár volna elcsüggedni,	0
   Tüske közzől szoktak vackort szedni;	0
   Minden ember nem lehet egyforma,	0
   Hidd el; nincs jobb étel, mint a torma.	0
   Ha semmid sincs, van szép szabadságod,	0
   A papiros rongyát körülvágod,	0
   És midőn magad vagy egy szobába,	0
   Az igazat megmondhat'd vaktába.	0
   Fizetésed hogy zsíros ne volna,	0
   Ebben Komócsin meghazudtolna.	0
   Búza helyett konkolyt, repcét adnak,	0
   Melyből üttethetsz olajt magadnak.	0
   Azért fiam, csak tűrj, mint a bárány,	0
   Míg megállhatsz kurta lábod szárán.	0
   Hisz ha feldőlsz, elénekli Csere,	0
   Hogy te, mint ő, nem valál csak here.	0
   Járj el a nemzeti kaszinóba,	0
   Mely, mint hallom, most van felbomlóba.	0
   Szép az, aki ott kitesz magáért!	0
   Dicsőség civódni a hazáért.	0
   Most ugyan bor nincs még benne és ser,	0
   Ámde nem megírtam-e már egyszer,	0
   Hogy jó inni, ha szomjuság éget,	0
   Egészségnek fenntartása végett.	0
   Kaszinótok pedig nagyon beteg,	0
   Csak diószegi bor gyógyítná meg.	0
   Ferbli-lázban mit sem ér a lőre.	0
   Pécsi jobb tanácsot ád előre.	0
   És most adieu, szívemnek drága,	0
   Nagyot nőjön lúdaidnak mája."	0
   Nem hasadt még a mosolygós hajnal,	0
   Malac-álmot aludt minden angyal,	0
   És az égi tyúkok gunnyasztának,	0
   Fittyet vetve a kakas szavának.	0
   A mennyország nagy-torkú bakterje	0
   Szundikált még, s nem volt ki felverje,	0
   Amint ott ült, utca szögleténél,	0
   Kétöles lándzsája jobb-fülénél.	0
   Ámde Szent Pál nem tudott alunni,	0
   Óra hosszat még szemet sem húnyni.	0
   Ürgött-forgott, mint tótban a kása,	0
   Innen az-nap az ő fordulása.	0
   Néha-néha pikszisébe markolt.	0
   Mely, mint szérű, oly kerületű volt;	0
   Majd kicsiholt és gyujtván világot,	0
   Olvasgatni kezdé Kartigámot.	0
   Néha ismét verset készült írni.	0
   S a papírt körül is tudta nyírni.	0
   De felakadt szárnyaló múzsája:	0
   "Irjon a szösz, hordja el a gálya."	0
   Ekkor ötlött hirtelen eszébe,	0
   Hogy levélíró volt életébe.	0
   S hogy Szalontán van egy jó druszája,	0
   Nosza tüstént levelet hozzája.	0
   Bő schlafrockját felkapá magára,	0
   Hálósipkát nyom kopasz agyára;	0
   S végezvén még egy kötelességet,	0
   Oly szilkében; melynek neve német:	0
   Tollat márta kalamárisába,	0
   S megtörülve vagy tízszer hajába;	0
   Miután végét rojtosra rágta,	0
   S néha-néha asztalához vágta:	0
   Végre elsült ilyetén levele,	0
   (Notabene: lehúzgálva fele)	0
   S mint az ízem, olyan tücskök benne,	0
   Ördög volna, ki rajta elmenne:	0
   "És legyen sok marhád, mint a gomba.	0
   Látogass meg a Paradicsomba."	0
    UTÓÍRÁS	0
   "Megvan-e még régi jó barátom,	0
   Hordja-e még elviselt kabátom,	0
   Bőgik-e még? írjál róla, írjál,	0
   Debrecenben jó druszám, a vén Pál."	0
   Ezzel a Szent, végezvén írását.	0
   Fölvevé bádog tolvajlámpását.	0
   És bemenvén az előszobába,	0
   Egy fiók szentnek ragadt hajába.	0
   Hét az óra, mért vagy olyan álmos?	0
   "Kelj föl," úgymond, "Aranyszájú János,	0
   Fogass bé a posta-taligába,	0
   E stafétát vigyed hamarjába'	0
   Nagy-Szalonta híres városába,	0
   Az öreg Nótárus hajlékába.	0
   Kívánj neki friss jó egészséget,	0
   Tudom, szívesen fog látni téged."	0
   Ezzel visszafordult dunyhájába,	0
   János pedig fogván taligába,	0
   Útra indult, s mint malac rívása,	0
   Messze zörg a talyga nyikorgása.	0
   Szűkön van most Pálnak ott fent hája,	0
   Azt siratja fakó taligája.	0
   Mert a disznók mind pokolra mentek;	0
   Foghagymával zsíroznak a szentek.	0
   Ámde János sehogysem tűrheti,	0
   Hogy fülét a talyga sértegeti,	0
   A tengelyre köpköd, mindhiába,	0
   Annál jobban csikorog agyába'.	0
   Mit tegyen? vizelni kezd az árva	0
   A marokfa száraz oldalára.	0
   Hajh de mig ő kerekét locsolja,	0
   Balgatag fővel meg nem gondolja:	0
   Hogy minálunk térdig ér a sár, víz.	0
   - Ha nem isztok, hordjon el az árvíz.	0
   Vége	0
KENYERES JÁNOS FIÁNAK HALÁLAKOR	0
   Sír fagyán elhervadott	0
   A bimbó, mely fakadott.	0
      Léte kezdetén	0
      Koporsó éjjelén	0
   Semmisül, hamvad el.	0
   Reményi a szüléknek	0
   Gyászködbe sülyedének,	0
      Kebelét bú rázza,	0
      Hogy gyenge virága	0
   Semmisül, hamvad el.	0
   Ah ne sírd e könnyeket	0
   A halott kisded felett.	0
      Meghal a portetem,	0
      Az égi szikra nem	0
   Semmisül, hamvad el.	0
   Sírvers	0
   Szép virágom itten elhulla,	0
   Ötödéves Kenyeres Gyula.	0
   Kicsiny a te sírod, magzatom,	0
   Nem fér abba tenger bánatom.	0
   (Aranynak tulajdonított vers)	0
TOMPA MIHÁLYHOZ	0
   Levél verses részlete	0
   Téged magadat is, szerelmes nődet is,	0
   Meg, ha ugyan volna, kis csecsemődet is,	0
   Apádat, anyádat, a familiádat,	0
   Kijáró, bejáró ökonómiádat:	0
   Kivánjuk szivesen én s a feleségem,	0
   Laci, Julcsa, én két apró szép cselédem,	0
   Kivánjuk nem egyszer, hanem száz- meg százszor, -	0
   Most ölel forróan, - s többet ir majd másszor - igaz barátod	0
        Arany János.	0
   (1852 okt. 1.)	0
KÖSZÖNTŐ VERS	0
   Szász Károlynak	0
   Mottó: Tüstént a faluban hosszú, valamennyi kötél van,	0
   Összekötözgetvén rakjuk szekerekre legottan.	0
   Csökmei sárkány	0
   Kötelet Károlynak! gerendába vele!	0
   Ez a magyaroknál a köszöntés jele;	0
   Kivált míg az ember holmi sückő gyermek,	0
   Kinek Aprószentkor a seggire vernek.	0
   Hadd lógjon őkelme a gerenda alatt,	0
   Hacsak meg nem adja a Károly-poharat.	0
   "Uj szita szegen függ" - ne mondják hiába	0
   Kössük fel, hogy földet se érjen a lába.	0
   De ha van jó kolbász, paprikás meg rétes,	0
   Aminek szavára begyűlt ennyi éhes,	0
   És ha van jó bora, még pedig pecsétes,	0
   Mit törvényes ágyban szült Tokaj vagy Ménes:	0
   Már akkor se bántsuk, már akkor ne féljen,	0
   Jánosi, Mentovich kiáltsák, hogy éljen!	0
   S oly jó kedvünk legyen, hogy tánc közbe' még a	0
   Padlást is beverje Csikai kolléga.	0
   A naptárcsináló soha jobbat nem tett,	0
   Mint, hogy összeirkált annyi ócska szentet,	0
   Kik, mivel böjtöltek egész életökben,	0
   Az eszem-iszomot ránk hagyták örökben.	0
   Cyrillus, Kajetán, Sz. Eulália	0
   Nekünk mind Ivó-nap és Leokádia;	0
   Hozzanak bárányhúst, mellé galambbegyet,	0
   Mi mindenik szentre ráfogjuk, hogy Egyed.	0
   Hozzanak borocskát jó bőven utána,	0
   Akkor mindenik szent lészen Bibiána.	0
   Vidám torral üljük szomorú emlékét,	0
   Kívánva penészes hamvainak békét.	0
   Természete az már az emberfiának,	0
   Minden jót kívánni felebarátjának;	0
   Vagy ha nem is mindég - egyszer esztendőben,	0
   Ha érzelme nem fér a teli bendőben.	0
   Azért találták fel, - emeljünk kalapot! -	0
   Régi bölcs atyáink hajdan a névnapot:	0
   Máskép a szeretet közülünk kihalna;	0
   Máskép a halandó, nem lévén alkalma,	0
   Sohasem óhajtná embertársa javát, -	0
   És akkor az élet nem érne egy kovát.	0
   Azért öcsém Károly, idvezel e múzsa,	0
   Mihelyt lelkesíti kövér malac húsa,	0
   Mihelyt bor tüzeli, melyet ingyen adnak	0
   S ha fogy a palackból, másikért szaladnak.	0
   Ezer jó kívánat vagyon készen nálam,	0
   De hadd lám először, hogy mi lesz a tálban?	0
   Hoztok-e pecsenyét, avagy túrós rétest,	0
   Mert az áldásokat mérem ahhoz képest.	0
   Hogyha malacod van..., azaz nem magadnak,	0
   Hanem olyan, amit megsűlve feladnak,	0
   Úgy, fiam, e földön élj sokáig, hízva:	0
   S a szegény kis állat neked adja vissza	0
   A tőle elrabolt disznói napokat,	0
   Békés hízlalóban te éld le azokat.	0
   Hadd lássa mindenki a gömbölyű testen,	0
   Hogy te legalább is háziúr vagy Pesten,	0
   Ki semmit sem téve, nagy boldogságban él,	0
   Még csak nem is olvas egyebet a pénznél.	0
   Ha pedig egy lúdba ütötted a nyársat,	0
   Akkor az én múzsám kíván neked másat.	0
   Akkor legyen tied a libának tolla,	0
   Hogy szállhass vele a magas Helikonra.	0
   Persze, hogy a toll más, és megint más a lud,	0
   Mert ebből nem eszik, akinek amaz jut.	0
   De a repüléshez nem szükséges nagy háj,	0
   S egyiké a lúdtoll, másiké a lúdmáj.	0
   Ha pulykát tetetsz fel ide az asztalra,	0
   Juttasson az Isten fényes hivatalra;	0
   Ruházza fel szíved hozzá való gőggel,	0
   Hogy megéreztethesd az esedezőkkel;	0
   Jól esik olyankor egy kis pulyka-méreg, -	0
   De ha ez nem tetszik, úgy egyebet kérek	0
   Amire mostanság lesz nagyobb szükséged:	0
   A farkadban álljon főfő büszkeséged!	0
   Ha galambot adnál, az sem lenne káros,	0
   Akkor azt kívánom: legyen élted páros,	0
   Rétesed a túrót ahányszor takarja,	0
   Annyi boldogsággal légy te eltakarva.	0
   Örömed legyen a cékla pirossága,	0
   Reményed a zeller zöld-szín koronája,	0
   Napjaid legyenek édes ízű kompót,	0
   Meg ne keserítse gyógyszertári kontó.	0
   Végre csöndes legyen nyugtod a halálba,	0
   Oly csendes, mikép egy részeg ember álma.	0
   Ha pedig nem volna enni, innya semmid,	0
   Akkor az én múzsám sem kívánhat semmit,	0
   Ha se malac, pulyka, ha se kappan, sem lud:	0
   Áldjon meg az Isten magától, ahogy tud.	0
   (1852 jan.)	0
NÉVNAPRA	0
   Tisztelt jó barátunk, ki vagy Fodor Gerson,	0
   Virtusokkal fénylő, becsületes Person,	0
   Kinek Balog uram mondaná most: "Herr Sohn,"	0
   Ne jöjjön éltedre felhő, csak immer Sonn'!	0
   Neved örömnapja imé hozzánk juta,	0
   Sőt ha nem csalódom, már tovább is futa,	0
   Mégis az én Múzsám néma volt és buta,	0
   Ami, ha nem csuda, üssön meg a guta.	0
   Ne legyen ez, kérlek, teneked megbántás,	0
   Hogy ebédutánra lett készen a rántás,	0
   Azt ne mondd szegénynek: "post festa quid cántás?"	0
   Rossz volt a vonója, de már ismét gyántás.	0
   Mert különben, hidd el, nem lett volna ő röst:	0
   S mint Izsák megáldá Ézsaut, a szőröst,	0
   Amiérthogy neki lencsét hoza bőröst:	0
   Úgy megáldott volna téged és Nagy-Kőröst.	0
   No de, ami haladt, nem marad el mégis,	0
   Menjen nálam hozzád lajhárabb vendég is.	0
   Ezerszer későbben az utolsó vég is,	0
   Avagy csak egy hitvány náthabetegség is.	0
   Légy jó egészségben, derék Gerson Fodor.	0
   Valamíg a halál slepje el nem sodor,	0
   Égő pipád füstje legyen mindég bodor, -	0
   És e poémában ne sértsen a modor.	0
   U.i. Tyúk ide, búbos!	0
           Kalács ide, fonatos!	0
           Béles ide, rongyos!	0
   (1853. febr. 22)	0
TÖREDÉK EGY NÉPIES VÍG EPOSZBÓL	0
   Takarodót harangoznak,	0
   A nap terhe már lejára,	0
   A kis újhold mindjárt elfogy,	0
   Kaszapengés jelenti, hogy	0
   A holnap vár új munkára.	0
   Jön a mezők fáradt népe,	0
   A fa alá települnek,	0
   Nagy malomkő-asztal várja,	0
   Most körül a pohár járja,	0
   Aztán vacsorához ülnek.	0
   Két kis tarka macska játszván	0
   Fölkapott az eperfára,	0
   Maguk sem tudják, hogy esett.	0
   Magasra van egy keveset	0
   Lepislogni a nagy tálra.	0
   Falatra vár a Bodri lenn,	0
   Szeme, füle áll fölfelé:	0
   Néha száját is föltátja,	0
   Valaki tán, ha meglátja;	0
   Majd egy csontocskát dob belé.	0
   Rezzen az eperfa lombja,	0
   Rá a Bodri nagyot mordul,	0
   Hogy megszeppen a két cica,	0
   Egyik a mást megtaszítja,	0
   Lepottyan s a tálba fordul.	0
   (Állítólag Arany verse)	0
NÉVNAPI KÖSZÖNTŐ	0
   Mentovich Ferencnek	0
   Írták Arany János és Szász Károly, Nagykőrösön, 1851.,	0
   az 12 351-ik szerdán.	0
   Kedves jó barátunk, Francisce Mentovich!	0
   Búban, fájdalomban te sohase voníccs,	0
   Sőt a gondok felé még csak ne is konyíccs,	0
   Minket bús pofával sohase szomoríccs.	0
   Hanem legyen élted az üdvtől otromba.	0
   Nőjjön örömöd, mint esőtől a gomba.	0
   Gyönyöreid háza sose düljön romba.	0
   Az ég hozzád soha ne legyen goromba.	0
   Miképen Aeneás bujdosott Trójából:	0
   Bujdossék a balsors szíved kunyhójából;	0
   Legyen élted szép fa, mit nap s szellő ápol,	0
   Sokakra árny készül lomb-koronájából.	0
   Fa, melynek gyökerén nem rágódik féreg,	0
   Életnedvét meg nem keseríti méreg,	0
   Mert a barátság és szerelem testvérek,	0
   A csizma sarkába szükséges a kéreg.	0
   Sose törjön félre kedved csizmasarka,	0
   Legyen örömödnek bugyogója tarka,	0
   Ne legyen életed rövid, mint nyúl farka,	0
   A sorsnak irántad ne legyen szűk marka.	0
   Boldogságod fénye legyen szép szivárvány,	0
   Rajta, mint egy hídon, szép tündérek járván,	0
   Ne bántson a métely, sem másféle járvány,	0
   Hanem oly erős légy, valamint a márvány.	0
   Élj soká, barátom, becses kontentumod	0
   Szerinti napokat, míg e pályát futod,	0
   S ha végtére elér emberi fátumod,	0
   Milliókról szóljon a testamentumod.	0
   Ezeket szörzötték egy hideg szobában,	0
   János mester egyik, Arany mostanában,	0
   Továbbá Szász Karli, gondolván magában,	0
   Hogy jót kívánni is jobb kadenciában.	0
BARTOS GÁBOR SÍRKÖVÉRE	0
   Mint atya, mint hű férj sietett az övéi körébe,	0
      Szíve családja után fáj vala: fölkeresé.	0
   "Itt lelem a nagy részt: nőm és nyolc gyermekem" úgymond,	0
      "Értök alélt testem köztük alunni ohajt.	0
   Kettő még viharos pályán oda van: Gyula, Gábor;	0
      Isten, az árva fiúk atyja, vezére te légy!"	0
   (1856 ápr. 12)	0
A TANÁRI KAR	0
   Lengyel, Arany, Kiss, Nagy, Weiss, Pajzán, Mentvich, Ádám,	0
   Varga, Szilágyi, Szabó, Szarka, Losonczi, Deák.	0
WEISS BARÁTOM...	0
   Weiss barátom, azt a foltot,	0
   Amely tavaly még nem volt ott,	0
   Viseld egészségesen.	0
LOSONCI GYULA NEVÉBEN	0
   Kedves atyám! ez örömnap	0
      Arra buzdít engemet,	0
   Hogy kiöntsem egy-két szóban	0
      Háládatos szívemet.	0
   Tiszta keblem hű fiúi	0
      Érzelemmel van teli,	0
   S amit érez, meg nem osztva,	0
      Mind tenéked szenteli.	0
   Te vagy nékem - több atyánál,	0
      Te atyám és mindenem:	0
   Kit szeretnék, ha nem téged!	0
      S ki szeretne, ha te nem!...	0
   Élj soká, hogy én is éljek,	0
      Míg tettel beválthatom	0
   Azt a hálát, melyet mostan	0
      Rebeg gyönge szózatom!	0
   Élj soká! és legyen élted,	0
      Mint derűs nap, tiszta, víg,	0
   Mely piros hajnalból támad,	0
      S ismét abban áldozik.	0
   (A verset tanártársa fiának kérésére Nagykőrösön írta Arany.)	0
   (1855 körül)	0
ALKALMATOSSÁGRA ÍROTT VERSEK	0
   midőn Szilágyi Sándor úr az ő első és utolsó malacának végső	0
   tisztességtételét nagy és fényes gyülekezet jelenlétében tartaná:	0
   ezen alkalmatosságra készítődött és elmondódott egy bocskoros	0
   poéta által következőképpen:	0
   Múzsám! ki lebuktál Parnasszus hegyérül	0
   És csak orrbézúzást nyertél pálya-bérül,	0
   Szünj meg erőltetni szárnyadat magasra,	0
   Hagyd az égi kvártélyt a fellengő sasra;	0
      Jobb teneked immár itt lenn tollászkodni,	0
   Hősek és harcokról még nem is álmodni; -	0
   Lelsz alacsony tárgyat akármennyit; - hisz na	0
   Ehol van Szilágyi s az ő poltrás diszna!	0
   Oh te, disznótornak nyájas istensége!	0
   Kitől ihletődve jobban vált a gége,	0
   Bicskanyitó új bor a vászon-kehelyben,	0
   Ki előttem állasz tamquam egy pendelyben:	0
      Tehozzád kiáltok, te légy segítségem,	0
   Adj néhány rossz rímet, máskülönben végem;	0
   Csak a leghitványabb fűzfaverset adsza,	0
   Milyet ő érdemel és az ő malaca.	0
   De talán azt kérdik - magam is azt kérdem -	0
   Mi közös tulajdon, vagy mi közös érdem	0
   Fűzi össze őket, hogy így énekembe	0
   Mindig egy pórázra kötve vezetem be? -	0
      Épen ez a dolog fő-fő csinja-binja,	0
   Ezért gyötör engem a versgyártás kínja,	0
   Hogy megbizonyítsam ékes rigmusokkal,	0
   Szépen földerítsem "ad hominem"-okkal,	0
   Mi hasonlatosság vagyon ő közöttök: -	0
   Elmondom, Uraim! - ha ki nem... köhögtök.	0
   Legelébb is: tudjuk a tapasztalásból,	0
   Hogy a malac élte nem áll semmi másból,	0
   Csupán enni, inni, vackon elheverni,	0
   Ily módon szalonnát s nagy hasat nevelni.	0
      Sándor is a háját szépecskén ereszti,	0
   Már is látszik rajta, még pedig csak kezdi,	0
   Hátha még disznó lesz! amit, hogy elérjen,	0
   Üssünk össze urak, kívánjuk, hogy éljen!	0
   Második hasonlat: hogy a malac korog,	0
   Sándorunk is gyakran oly gyanúsan morog,	0
   Hogy produkálhatná magát Athenében,	0
   Bár malac nem volna rejtve köpenyében.	0
      Azt hiszem furorét csinálhatna véle,	0
   Olyat még nem hallott az a görög-féle,	0
   Nincs is egyéb olyan tulajdona néki,	0
   Mellyel annyi bölcs közt magát tüntetné ki.	0
   Harmadik hasonlat: hogy a malac sokat	0
   Lót-fut, csetlik-botlik, mindent felborogat:	0
   E malac-tulajdon úgy megvan Sándorban,	0
   Mint a két meszely bor az egy itce borban.	0
      Ő is mindig ott jár, ahol sose kéne,	0
   Ahol orron üti egyik-másik néne,	0
   Minden lépten kárt tesz, nyal-fal amit talál,	0
   Kotnyeles, kótyonfitty, minden lében kanál.	0
   Negyedik hasonlat: hogy a malac élve	0
   Nem szokott fizetni se nyárba, se télbe.	0
   Mégis akad bőven árpa, kukorica,	0
   Hogy kedvére élhet a jó mangalica.	0
      Sándort is tehetjük vele azon rangra:	0
   Minden fizetésit bízza nagyharangra,	0
   Ő maga sohse vet, mégis bőven arat:	0
   Húzza be az ajtót, aki hátul marad.	0
   Ötödik hasonlat... de ne menjünk messze,	0
   Im itt van előttünk, hasonlítsuk össze:	0
   Ez a pockos termet, ez a karika-láb,	0
   Ez a kuncogó hang, - minek menjünk tovább.	0
      Csupán egy különbség van, fájdalom! köztök,	0
   Az, hogy a malacból jóízűen ösztök,	0
   De szegény Sándornak, ha majd így jár szinte,	0
   Nem lesz neki bezzeg ilyen tora, mint e.	0
   Végezvén beszédem épületes részét,	0
   Halljuk már a malac utolsó nyögését,	0
   Mellyel az élőktől örökre bucsúzik,	0
   Mielőtt gyomrunkba - végképen becsúszik.	0
      Előbb is gazdáján, megölőjén kezdi,	0
   Szemét a tányérból ő reá mereszti,	0
   Szájában az almát mérgesen harapja -,	0
   Szóljon hát, mielőtt Lengyel úr bekapja.	0
   A malac búcsúzása	0
   Gyilkosom, kegyetlen! mivel érdemlettem,	0
   Hogy ez a sok éhes osztozik felettem,	0
   Hogy fiatalságom zsíros tavaszában	0
   Így körülfogjanak széltiben, hosszában?	0
      Nem irtóztál ugyan belém verni késed,	0
   Mellyel eddig nem volt egy zicher döfésed,	0
   Melytől ez ideig a patkány sem féle?	0
   Hogy tudtál engemet általverni véle?	0
   Gyönyörű mulatság, gyönyörű theátrum!	0
   Ezért mondták rólunk: "par nobile fratrum"?	0
   Ilyen a barátság? A gyöngébb a vesztes.	0
   Így tett Pyladessel a derék Orestes?	0
      Várj rá! mert szellemem feljár kísérteni,	0
   Minden bátorságod az inadba keni,	0
   Nem mersz többé este az utcán járkálni,	0
   Nem fogsz gyertya nélkül egymagadban hálni.	0
   Ha valami éjjel paplanodban korog,	0
   Az én lelkem lesz az, amely ott kucorog;	0
   Az lesz, mely a legszebb női társaságban	0
   Egyszer csak megröffen hátul a nadrágban.	0
      De nem, megbocsátok, jó keresztyén módra,	0
   Hiszen hol találnék ily méltó utódra!	0
   Baráti emlékül azt a gyűrűt hagyom,	0
   Melyben, ha jól sejtem, farkam dugva vagyon. -	0
KNÓCZ JÓZSEF ÉS LÁSZLÓ SÍRVERSE	0
     I	0
   E fölemelt gyász-kő; idegen! számodra jelentse:	0
      Kit fedez a holtak nem rövid éje alant.	0
   Emlékét, mi övéi, kövön nem, szótalan ércen	0
      S néma betűn bírjuk: vésve szivünkbe van az.	0
   Emlékül minekünk állatta magasztos erényét	0
      A hű férj, szeretett jó atya és hazafi.	0
   Tiszta becsűlettel ragyogóvá tette betűit,	0
      Jelleme a márvány, hol neve írva marad.	0
   A fáradhatlant fáradság győzte le végre;	0
      Sok vesztése után itt nyeresége vagyon.	0
   Két város polgára, betöltvén emberi tisztét,	0
      Mennyei polgárrá tette örök kegyelem.	0
     II	0
   A nagyatyát, szerető nagyatyát vidítani jöttem.	0
      Könnyetek a fiuért szűnjön omolni, szülék.	0
   Még, örömére, alig hogy kezdtem játszani térdén:	0
      Most kebelén nyugszom, hív unokája, megint.	0
   (1857 okt. 27)	0
KUPAI KOVÁCS MIHÁLY SÍRJÁRA	0
   A jó férjet, atyát	0
   Özvegye, magzatja,	0
   Éjjeli, nappali	0
   Bánatban siratja;	0
   Vissza óhajtaná,	0
   Vissza nem sírhatja:	0
   Számláld meg könnyeit,	0
   Vigasztalás atyja!	0
KÁROLYI SÁMUEL SÍRKÖVÉRE	0
   Óh a kimondhatatlan	0
   Kínt mondd ki, néma jel!	0
   Férj, atya volt: ma egy név:	0
   Károlyi Sámuel.	0
   Egyedül hogy ne lenne	0
   A sírnak mélyiben:	0
   Két kis fia itt véle,	0
   Lajos, László pihen.	0
   És hogy vigaszt keresve	0
   Találjon egy helyet,	0
   Bús özvegy és öt árva	0
   Emelé e követ.	0
   Orvos, ki itt lelt gyógyirat,	0
   Itt várja, míg új nap virad.	0
BORDÁCS DÁNIEL SÍRVERSE	0
   Azt jelenti e néma jel,	0
   Itt nyugszik Bordács Dániel;	0
   Bíró, ügyvéd, polgár, barát;	0
   Sok nemes szív áldja porát.	0
   Mint férj: maga volt a hűség,	0
   Ez az első keserűség,	0
   Mellyel hitvesét illette,	0
   Hogy bánatba öltöztette.	0
VERSES BÍRÁLATOK, SZÉLJEGYZETEK	0
   Ercsey Sándor vers-gyakorlatára:	0
   A vers jó, csak az a hiba, hogy sok lábai sánták,	0
   Sándor öcsém, máskor görgetegebbre csináld.	0
   Szentmiklósy Sámuel: Az állatok restaurációja c. munkájára:	0
   Kanna akarván	0
   Lenni, minek váltál csuprocskává a korongon? (Horác.)	0
   Szilágyi István: Emlékbeszéd c. szatírájára:	0
   Vág, szúr, csíp, harap, öl: simit is, de nem ám szőrmentén.	0
   Nem csoda, Borzos, azért, hogy hajad élire áll.	0
   Gaal József: Zenekórság c. szatírájára:	0
   Szép, jó vagy, de az álnevet hagyd; mert rajtad a névnek	0
   Megbosszulja magát jogszerű birtokosa.	0
   Tárkányi Béla: Indítványok c. szatírájára:	0
   Bezzeg ez ám megfőzte, követvén Róma szakácsát,	0
   Hús, víz benne elég; kár, sava hogy kimaradt.	0
   Az Elveszett Alkotmány bírálatának az Idő Malmát kifogásoló	0
   passzusához:	0
   Ostoba Kauderwelsch! ez az öt sor jó az egészben.	0
   "A tölgyek alatt" című költeményére valaki gúnyverset írt. A vers	0
   szemére vetette: "Korpát vegyítettél össze a lángliszttel." Ehhez	0
   a következőket fűzte:	0
   Meglehet, úgy is van, de hisz a patvarba!	0
   Annyi lángliszt közé egy gyüszűnyi korpa!	0
   Nem az a baj, hanem, ha oly rég nem tettem,	0
   Most a korpa közé minek elegyedtem.	0
   E sorhoz: "Hagyjunk fel a Pindusz meredek ormával" ezt írta:	0
   Tudtam én előre, hogy evvel így járok,	0
   Hogy utamat állják pinduszi betyárok;	0
   Elismerik: hajdan hogy voltam valami:	0
   De ma nem engednek helyet szorítani.	0
   Az egész gúnyvers végére pedig ezt:	0
   Ez nem jó-akarat, vagy hozzá-nem-tudás,	0
   Beteg oroszlánynak volt szánva e rugás,	0
   Ki, bár nem oroszlány, csak másforma beteg:	0
   Bír mondani annyit: "én ilyet megvetek".	0
   (1878. jan. 2)	0
VERSES REJTVÉNY	0
   Fogj össze kettőt, s már többen leszünk;	0
   Más hármat: akkor börtönben veszünk;	0
   Siralmas sóhaj az ott maradó:	0
   Vedd az egészet s olvasd	0
   Mi-rab-ó. (Mirabeau.)	0
   (Az utolsó évekből)	0
DISZNAIRÓL HAJDANONTA	0
   Disznairól hajdanonta,	0
   Konya fülü nyájról:	0
   De ma hires Nagy-Szalonta	0
   Az ő Aranyáról.	0
TOMPÁHOZ	0
   Várja soká, de mi haszna várja	0
   Leveledet Figyelő bojtárja,	0
   Ha soká jön, maga megy Hanvára.	0
KARLSBADI VERSIKE	0
   Wenn die Wässer	0
   Wär'n nit besser	0
   Als die Doctoren:	0
   Wär'n mer verloren.	0
PARÓDIÁK KERTBENYRE	0
     I	0
    TSCHÓKONAY	0
   Von Petőfi - Übersetzt von K...	0
   Ein Kalvinischer Pfaff und Tschókonay,	0
   Sie waren gute Freunde, diese zwey,	0
   Von Debrezin einst flog er h'naus,	0
   Und sich vor seinem Freunde stellt	0
   Und "Durst hab ich, Komrad" so ruft	0
   Michael Tschókonay, der Held.	0
     II	0
    VOLKSLIED	0
   'S gibt keine Frau so g'scheidt und klug	0
   Als die G'vatterin; Frau von Krug.	0
   Sie bäckt den Kuchen in der Pfann;	0
   Sie lockt die jungen Burschen an.	0
   "Wenn ihr die Kuchen mir gegessen,	0
   Sollt Ihr die Kathe nicht vergessen."	0
   "Wir mögen eure Kathe nie:	0
   Denn ihr Rock reicht nur bis zum Knie."	0
MAGAMRÓL	0
   Auf der Margarethen-Insel	0
   Raucht Tabak der alte Pinsel,	0
   Spielt Gitarre, mit Gewinsel,	0
   Und vergeudet seine Zinsel.	0
GOETHE UTÁN SZABADON	0
   Pénzt, időt hogy vertem el,	0
   Arra e kis könyv felel.	0
                    Petőfi Sándor összes költeményei	1
  Tartalom	1
                                [petofi.jpg]	1
                               Petőfi Sándor	1
   Betűrendes versjegyzék	1
A	1
B	1
C	1
D	1
E	1
F	1
G	1
H	1
I	1
J	1
K	1
L	1
M	1
N	1
O	1
P	1
R	1
S	1
T	1
U	1
V	1
Z	1
ERDŐ SZÉLÉN...	1
   Erdő szélén puszta csárda,	1
   Hej mért sietsz oda, sárga?	1
   Fordulj vissza, szép paripám,	1
   Nincs benne már kedves babám.	1
   Csárda, csárda, gonosz csárda,	1
   Sülyedj fenékig a sárba!	1
   Befogadtad a rosz legényt,	1
   Megölte kincsemet, szegényt!	1
   Pozsony, 1841. szeptember-október	1
FÜRGE MÉH...	1
   Fürge méh, te bejárod a ligetet,	1
   Hogy szedhessed virágokrul mézedet;	1
   Az én babám nem jár fűre s virágra,	1
   Hej mézednél mégis édesebb csókja.	1
   Pozsony, 1841. szeptember-október	1
IDA	1
   "A kárhozat örök tüzére!	1
   Ez iszonyú, ez ördögi;	1
   Tegnap mondá a lány az esküt,	1
   S ma csapodáron megszegi.	1
   Inkább hivém, hogy ... eh pokolba	1
   Veled, gyötrő emlékezet!	1
   Mely véremnek minden cseppjét	1
   Kígyófulánkkal mérgezed!	1
   Kiirtva lészen mindenestől	1
   A mult, s további életem	1
   Vad szenvedélyek tengerének	1
   Hullámzajába temetem.	1
   Lerontom a hűség oltárát,	1
   A vestaláng hamvadjon el,	1
   Melyet szívem meleg vérével	1
   Dőrén táplála e kebel.	1
   Egyhez lekötni éltet, üdvet,	1
   Ah balga ábránd, balga hit!	1
   Ezer a lány, ezerrel osztom,	1
   Jövőmnek lepkenapjait."	1
   S mit a kétség setét betűkkel	1
   Jenő szilaj lelkébe írt,	1
   Rohant követni, hogy itt találjon	1
   Égő sebére egy kis írt.	1
   Rejtett zugolynak éjjelében,	1
   Miként rém áll a bűntanya,	1
   Zord réme a szelíd erénynek,	1
   Nemesb érzelmek zátonya.	1
   Az éjtakarta bűntanyának	1
   Maszlagvirági, bor s leány:	1
   Jenőnek ajkán függ a kancsó,	1
   Jenő függ lánynak ajakán.	1
   "Leány, szép Ida! csókod édes	1
   És részegítő s lángmeleg,	1
   S mi csillagtűz az éjszemekben!	1
   Idám, én megszerettelek.	1
   Az üdvre! melynek édenéből	1
   A hűtelenség kilöke,	1
   Te vagy a szépségek szépsége,	1
   Te vagy az isten remeke!	1
   S te itt e barlang zordonában	1
   Lappangva élj, mint éjmadár!	1
   Nem úgy leány, rád kincs halmai	1
   És csillogó palota vár.	1
   Ne add nekem hűséged eskét,	1
   Nem kell az eskü énnekem,	1
   Én minden csókod, ölelésed	1
   Arannyal dúsan fizetem.	1
   Kincsért szerelmet, s így egymásnak	1
   Nem tartozandunk semmivel,	1
   Egy csókot még, egy hosszut, édest	1
   És most ha tetszik, ám jövel!"	1
   Szép Ida, kincsek gazdag asszonya,	1
   Szép Ida lakja, tündöklő terem,	1
   S Jenőnél aki volna boldogabb	1
   Nincsen halandó a földkereken.	1
   Ott szívja ő az élet gyönyörét	1
   A legszebb lánynak édes ajkiról,	1
   S gyakran, midőn megtelt a kéjpohár,	1
   Igy fél-enyelegve fél-epedve szól:	1
   "Szeretsz-e lányka?" 'Nem úgy úrfi, nem,	1
   Mi arra jól tudod nem alkudánk	1
   - Mond a leány pajkos negédesen -	1
   Irántad szűmben nincsen semmi láng.	1
   Én és szeretni - balga gondolat!	1
   Hát olvadozott e szív valaha?	1
   Ne álmodozzál, álmod hasztalan,	1
   Szeretni, hidd, én nem foglak soha!'	1
   "Az ördögökbe - el tehát veled!"	1
   - E gondolat ragadja meg Jenőt, -	1
   De szól szivében a mély szerelem:	1
   Nem, én nem tudnám nélkülözni őt.	1
   És újra nyájas és újra veszteget,	1
   Reá halmozza roppant kincseit,	1
   Talán idő, talán újabb arany,	1
   Márvány-leány, te, mégis, fölhevít!	1
   Szegény fiú! eljártak az idők,	1
   De szép reménye mind hiába van,	1
   A lány mint éjszak szüntlen oly hideg	1
   S az ifju birtok- és vagyontalan.	1
   "Bucsúzni jöttem, Ida!	1
   Bucsúzni kedvesem,	1
   Hagyj szép szemedbe még ez	1
   Egyszer tekintenem.	1
   Gyúlaszd még egyszer e szűt	1
   Csókodnak lángival,	1
   Mely nemsokára úgyis	1
   Bánat között kihal.	1
   Kihal s miattad Ida	1
   Fog elhamvadni majd,	1
   Az üldözött nem bírja már	1
   E nagy szerelmi bajt,	1
   Te drága érzéketlen,	1
   Te most is szeretett,	1
   Isten veled örökre,	1
   Idám, isten veled.	1
   Hosszú lesz bujdosásom,	1
   Hosszú és sivatag,	1
   Mig lábaim elvégre	1
   A sírba botlanak."	1
   És szólna még tovább is	1
   A búcsuzó talán;	1
   De hévvel megszakasztja	1
   Bucsúját a leány.	1
   'Nem ifju, menni nem fogsz,	1
   Neked maradni kell,	1
   Igen, te fogsz maradni,	1
   Én, én... én megyek el.	1
   És most a búcsuóra	1
   Végpillantásiban,	1
   Szabad legyen kimondanom,	1
   Mi szűmben rejtve van:	1
   Szerettelek s szeretlek,	1
   Égőn szeretlek én,	1
   Egy Aetna lángol érted	1
   Szivemnek fenekén.	1
   Tudom, szived lángola,	1
   De én a kéjleány,	1
   Mint vágyakodhatnám a	1
   Legtisztább szív után?	1
   Eloltani ohajtám	1
   Emésztő lángodat,	1
   S elzártam oh előled	1
   Érzett világomat.	1
   Im, kincsed, gazdagságod,	1
   Amellyel halmozál,	1
   Fogadd, fogadd oh vissza,	1
   Még érintetlen áll.	1
   S vedd még ez egypár könnyet	1
   Szelíd emlék gyanánt,	1
   Vagy jobb felejtsd örökre	1
   A bűnös kéjleányt.'	1
   S tovább nem szólhat Ida -	1
   Ellágyult érzete,	1
   Éjfél-sötét szemébe	1
   Könyűket szöktete.	1
   És mindkettő maradott	1
   S rövid idő után	1
   Oltár előtt az ifju,	1
   Oltár előtt a lány.	1
   S tán mondanom nem is kell	1
   Hogy ifju és leány	1
   Hűséget esküvének	1
   Oltárnak zsámolyán.	1
   S az esküt nem zavarja	1
   A bús emlékezet.	1
   A megtisztult kebelnek	1
   Díja: hű érezet.	1
   Pápa, 1843.	1
BÚCSÚSZÓ	1
   Hon s müvészet e kebelnek mindene,	1
   Ez a kettő, melyért élnem kellene.	1
   Élnem ám, de nyujtsatok hát pályabért,	1
   Hogy élhessek a hon- s a művészetért.	1
   Kecskemét, 1843. március végén	1
SÍRVERS	1
   Nyúgodalom, mely elszállottál a mi szivünkből,	1
        Szállj ide e sírnak drága lakója fölé.	1
   Életet és örömet adnánk a férj s az apának,	1
        S e kőnél egyebet nem lehet adni neki!	1
   Állni soká fog e kő; hamarabb elporlik azonban,	1
        Mint lelkünkben ama bánat, amelyet okoz.	1
   Pest, 1848. augusztus	1
                              KÉTES HITELŰEK	1
ESZMÉLET NÉLKŰL...	1
   Eszmélet nélkűl ott függ tündéri varázsán	1
   Dalma, szivében öröm, bú, kin özönje csatáz;	1
   Most mosolygva bibor bimbót tör, sárga hajának	1
   Illeti fürti közé s illan iramva megint...	1
   Róza, ne fuss! ne siess! ah várj, egy pillanatig csak	1
   Lásson az ifjú még mennyei álmak ölén.	1
   Ő megyen, és Dalmát pusztító lángok emésztik,	1
   Hőn lobogó szerelem féktelen árjaiban.	1
   Napjai így mulnak. Jő a lány gyakran elébe:	1
   Haj! de mit ér? iszonyú! nem viszonozza hevet.	1
   Lészen-e, Róza! idő, melyben lágyulva szerelmed	1
   .... csókjai közt Dalma tüzének...	1
   Ostfiasszonyfa, 1839. nyarán	1
S BOLDOG UTON...	1
   S boldog uton szalad életem át,	1
   Mígnem a sír komor éjjele lát.	1
   Oh de ha szűmnek csalna reménye,	1
   Róza! ha másra szállna kegyed;	1
   S karjaidon más istenűlne	1
   Téged imádó Dalma helyett:	1
   Úgy ne tekints ide, oh ne emeld,	1
   Lányka, egekbe ez árva kebelt.	1
   Vagy valamint a nap ridegen néz	1
   Éjszak utósó földeire:	1
   Úgy közeledjék fénye fagyasztón	1
   Rám szemeidnek; s nézetire	1
   Bennem az érzetek árja kihal,	1
   Boldog idők szelid álmaival.	1
   Ostfiasszonyfa, 1839. nyarán	1
MINT FŰ...	1
   Mint fű éles sarlónak alatta,	1
   Hull csatázva ellen és magyar,	1
   S hol zászlóját békesség mutatta	1
   Eddig: ott most mindent [vér takar].	1
   Ostfiasszonyfa, 1839. nyarán	1
ÍGY NI...	1
   Így ni, látod ennyi az egész,	1
   Mi van ebben?... Nemde megy?	1
   No de hogy páratlan ne legyen,	1
   Nesze hát még ez az egy.	1
   Jaj! Te kis csík, már elsiklanál?	1
   A világért sem szabad!	1
   Három a tánc s minden, ami jó!	1
   S így vedd három csókomat.	1
   Ráadásul még a többihez	1
   Tedd el a negyediket!	1
   Bizony isten örömest adom!	1
   Édesörömest neked!	1
   Végre - azt mondják, úgy jó a pénz,	1
   Hogyha megszámlálva van;	1
   Hanem a csók csak nem pénz talán?...	1
   Hadd legyen hát számtalan.	1
   Debrecen, 1844. január-február	1
HADD MARADJAK...	1
   Hadd maradjak (melletted, ha)	1
   Kebleden nem, (közeledben.)	1
   Távozám, hogy e(lpusztuljak)	1
   S bujdosásomban (akartam,)	1
   Ah de én távol (tetőled)	1
   Még meghalni sem (tudhattam.)	1
   Visszajöttem, itten (élek,)	1
   És ha nem szeretsz (te engem,)	1
   Meg kell halnom, (de haljak meg)	1
   Közeledben... ez(t esengem.)	1
   Szomorú, rideg (bús lelkem)	1
   Ugy bolyong söt(ét magányban,)	1
   Mint amott e (bolygó tűz az)	1
   Éj ködében a p(usztában.)	1
   Szatmár, 1846. október	1
AZ EMBERISÉG SORSA	1
   A fának lombokat hoz a tavasz,	1
   Pest, 1847. március	1
TÜNDÉRKALAND	1
   Halljátok csak, mik nem történtenek velem!	1
   Mulattató lesz tán; mert tárgya szerelem.	1
   Hétköznap-életem fásító gondjait	1
   Lerázni, a minap kedves sétálni vitt.	1
   Bolygék a főváros lármás utcáiban,	1
   (Mert csak tolongás, zaj között vagyok vigan.	1
   A természet nyugodt magányos rejtekén	1
   Magamba szállok, és elkomorodom én.	1
   De utcákon, holott, mint a champagnei bor	1
   Az élet, a sürgő világ pezsegve forr;	1
   Utcákon a lélek percenként újat lát,	1
   S nem fonja komolyan az eszmék fonalát.	1
   Itt enyelegve lejt virágos kocsiján	1
   A víg szórakozás, a szép könnyelmü lyány.)	1
   Jártam föl és alá. A tiszta égi bolt	1
   Magasról küldte le a napsugár-mosolyt;	1
   De a forróságon koronként enyhite	1
   Szelid, lágy fúvalom nyájas lehelete.	1
   Tarkán hullámozott mindenfelé a nép,	1
   Gyönyörködött szemem száz- meg százfélekép.	1
   Előttem itt pompás úrhintó roboga,	1
   Amott nyikorgott rosz napszámos-talyiga.	1
   Szalonta, 1847. június 1-10.	1
MURÁNY OMLADÉKAI	1
   Itt állt a nagy, itt állt az erős Murány,	1
   Ezt ostromolta hajdan Veselényi	1
   Beje, 1847. július 4-7.	1
MEGJÖTT AZ IDŐ...	1
   Megjött az idő,	1
   Mit láta profétai lelkem előre,	1
   S még több, ami jő,	1
   Mit még ad az isten, a nemzetek őre...	1
   Pest, 1848. június	1
TOBORZÓ	1
   Itt a zászló, csak, legények, alája,	1
   Csapjatok föl Magyarország javára,	1
   Csapjatok föl fejenként katonának,	1
   Veszedelem fenyegeti hazánkat!	1
   Magyarország, édes hazánk, szép hazánk,	1
   Aggodalmas tekintettel néz reánk;	1
   Sohse aggódj, szülőföldem, lesz elég,	1
   Aki neked föláldozza életét.	1
   Pest, 1848. június	1
TÉGED KERESNEK SZEMEIM...	1
   Téged keresnek szemeim,	1
   Csak tégedet, szerelmem!	1
   S mindenkit látnak szemeim,	1
   Épen csak tégedet nem!	1
   Ne látnám többé a napot, eget,	1
   Csak láthatnálak, lelkem, tégedet!	1
   Oh istenem, te nélküled	1
   Milyen rideg az élet!	1
   Inkább lennék fáradt madár,	1
   Mely sivatagba téved,	1
   Hol nincs számára hűs lomb, hűs patak,	1
   Csak forró föveny, forró sugarak.	1
   Debrecen, 1848. október 23. - november 25.	1
NAGYSZOMBATI CSATA	1
   Föl, föl magyarok,	1
   Harcolni vitézül!	1
   Zeng a riadó szilajúl, komoran,	1
   Szörnyű csata készül.	1
   Szörnyű csata lesz... jön előre az ellen,	1
   Mint sáska-sereg!	1
   Nem döbben-e meg,	1
   Bármilyen erős, nagy a szív a kebelben.	1
   Ahány a magyar,	1
   Tízannyi a morva, cseh, német,	1
   Kik szent jogokat s szabad embereket	1
   Gyilkolni jövének.	1
   "Vernek sziveink, de lekesedéstül	1
   S nem félelem által, az ellen akárhány!	1
   Vezess soraikra, hazánk lobogója,	1
   Szép földi szivárvány.	1
   De mit pazaroljuk a szót? mi teszünk	1
   Hallgatva... előre... az ellen elé!	1
   Nézz ránk haza! itt lesz egy új Marathon	1
   Vagy Thermopülé!"	1
   S harcoltak erősen,	1
   Vad lelkesedéssel,	1
   Az elkeserűlt szív	1
   Órijás erejével.	1
   Debrecen, 1848.	1
                             KISEBB TÖREDÉKEK	1
                          Betűrendes versjegyzék	1
                                      A	1
                                     Á	1
                          Betűrendes versjegyzék	1
                                      B	1
                          Betűrendes versjegyzék	1
                                      C	1
                                     CS	1
                          Betűrendes versjegyzék	1
                                      D	1
                          Betűrendes versjegyzék	1
                                      E	1
   érzem:)	1
                                     É	1
                          Betűrendes versjegyzék	1
                                      F	1
                          Betűrendes versjegyzék	1
                                      G	1
                                     GY	1
                          Betűrendes versjegyzék	1
                                      H	1
                          Betűrendes versjegyzék	1
                                      I	1
                                     Í	1
                          Betűrendes versjegyzék	1
                                      J	1
                          Betűrendes versjegyzék	1
                                      K	1
                          Betűrendes versjegyzék	1
                                      L	1
                                     LY	1
                          Betűrendes versjegyzék	1
                                      M	1
                          Betűrendes versjegyzék	1
                                      N	1
                                     NY	1
                          Betűrendes versjegyzék	1
                                      O	1
                                     Ö	1
                                     Ő	1
                          Betűrendes versjegyzék	1
                                      P	1
                          Betűrendes versjegyzék	1
                                      R	1
                          Betűrendes versjegyzék	1
                                      S	1
                                     SZ	1
                          Betűrendes versjegyzék	1
                                      T	1
                          Betűrendes versjegyzék	1
                                      U	1
                                     Ú	1
                                     Ü	1
                          Betűrendes versjegyzék	1
                                      V	1
                          Betűrendes versjegyzék	1
                                      Z	1
                                     ZS	1
                           IFJÚKORI KÖLTEMÉNYEK	1
BÚCSÚZÁS	1
        Immár kész koszorúnk, melyet tíz hónapig izzadt	1
   Arccal, gyenge eszünknek gyüjtve diszét, fonogattunk	1
   A zöld Pindus alatt, a nyájas Múzsasereg közt!	1
   Ennyit, nagytudományu atyák, volt gyüjteni képes	1
   S nem többet iparunk! - Noha édes múzsai körben	1
   Töltni időt, noha Pallas kertjében gyönyörűebb	1
   Illatozásu virágok kelnek, mint a vadonynak	1
   Puszta helyén, fárasztóbb mégis a pindusi ösvény,	1
   Vonzóbb drága szülőnk s kedves rokonink köre, mintsem	1
   Hogy kis időre szivünk azt kész nem volna kerülni.	1
        Számüzetett Naso, ki tanítál a Helikonra	1
   Törni utat s akadályt meggyőzni karunk panaszid már	1
   Nem veszi a tanodába, se Nepos hősei éltét,	1
   Ki mutatá híven, mennyit vittek vala véghez	1
   Graecia nagy fiai s Karthágó győztesi, mely jót	1
   S mely rosszat tettek, mi csatákba' valának	1
   És hogy haltanak el. Mai ünnep válni megenged	1
   Tőletek s a tanulástól, míg belekezdeni kell majd.	1
        Nagyságos báró, tanodánk kegyes elnöke s atyja!	1
   S ti tisztelt figyelők, ti nagytudományu atyáink!	1
   Volt türedelmetökért szívünk mit nektek adózzon,	1
   Hogy minket hallgatni nem untatok el, rebegőket?	1
   Gonditokért hálás kebelünk forró köszönetjét	1
   És a csekély szálkú koszorúnkat kegybe vegyétek!	1
   Hosszú éltetöket soha gond, bú, baj ne epessze,	1
   Létünk és tanodánk folyton kegyetöknek örüljön!	1
        Drága tanító úr, ki fáradhatatlan iparral	1
   A tudományokban jártassá tenni akartál	1
   Bennünk', vedd végső együttlétünkben ezen pár	1
   Búcsúszót, mert elválunk sok időre tetőled!	1
        S ti kedves helyek, ahol számt'lanszor mulatoztunk	1
   Vagy nagy körbe' leülve, vagy a labdát veregetve	1
   És kapkodva, vagy ugrándozva, vagy édes örömben	1
   Víg dallokra fakadva, ezentúl csend üli kedvelt	1
   Tájitokat, már-már elhagyni fogunk mi ezennel!	1
        S végre deáktársim, kik nem köz s renyhe erővel	1
   Jártátok velem a tudomány ösvényit: ez óra	1
   Tőletek elválaszt, szétoszlunk mostan, egy erre,	1
   Másik amárra megyen születése helyére, holottan	1
   Hány örömek várják édes szüleinknek ölében!	1
   Majd amidőn a sors keze minket messzire széleszt	1
   Egymástól, midön itt nem lelt örömökbe förödve	1
   Lészünk szűlőink hajlékában, midön ekkép	1
   Szólhat már ajkunk: ti komor gondok, nem adunk most	1
   Helyt főnkben néktek, kipihenni fogunk sok	1
   Munkáinknak utána, pihenni, nem tanodával	1
   Gondolkodni! Elég volt tíz hó arra! - O akkor	1
   Még egyszer gondoljunk itten lelt öröminkre,	1
   Gondoljuk, mennyit fáradtunk s izzadozánk itt,	1
   A tudományoknak kimeríthetetlen ösvényén.	1
        S most társim! miután végét már érte a munka,	1
   Amely tíz hóig szűnetlen foly vala köztünk,	1
   Jóisten veletek! Tanodánkat hagyjuk örömmel	1
   És szaporán édes szüleink kebelébe siessünk!	1
   Aszód, 1838. június	1
A HŰTELENHEZ	1
   Esküszegte lyánka! emlékezzél	1
   Arra, amidőn: "Ah meg ne vessél",	1
   Igy imádva téged kértelek;	1
   "Légy kegyelmes én irántam, s szíved	1
   Add nekem, ki csak tenéked híved	1
   Voltam, és leszek, míg létezek."	1
   Akkoron kérő keblemre dűlve,	1
   S a szerelm' tüzétől fölhevűlve,	1
   Ezt rebegték csalfa ajkaid:	1
   "Hő szivem tiéd csak, drága lélek!	1
   Esküszöm, hogy csak tenéked élek;	1
   Szünjenek könyűid, bánatid."	1
   Én ezáltal istenülve lettem,	1
   És keserves sorsom elfeledtem,	1
   Emma! gyönge karjaid között.	1
   Édenek nyilának én előttem,	1
   Nem borultak fellegek fölöttem,	1
   Tőlem a bú mind elköltözött.	1
   Ámde mily rövid volt boldogságom,	1
   Mily korán eltűne mennyországom,	1
   Én, ah, nem gondoltam volna azt!	1
   Estem édenből nagy pusztaságra,	1
   És juték keserves árvaságra,	1
   Marja a bú szívem, és hervaszt.	1
   Hő imádód s kedvelőd elhagytad,	1
   Szívedet te ismét másnak adtad,	1
   Engem elfeledve, csalfa lény!	1
   Jól van! én lemondok mindenről már,	1
   Engemet kietlen puszta hely vár	1
   Éjszak hófödözte bús ölén.	1
   Isten véled hát örökre, édes	1
   Tárgya hő szivemnek, ah negédes	1
   Csalfa Emma! isten véled hát!	1
   Majd ha egykor értem, szinte árva,	1
   Eljösz, éjszaknak havát bejárva,	1
   Megleled hű Múzsafid porát.	1
   Selmec, 1838. október 26.	1
SZEBERÉNYI LAJOS EMLÉKKÖNYVÉBE	1
   Kegyetlen a végzet; nem hagy sok időig örűlni	1
        Minket együttlétünk édeni napjainak.	1
   Ámde az a földnek bármely részére ragadhat,	1
        Érted ezen kebel ég, s lészen örökre hived.	1
   Selmec, 1839. január 19.	1
EPIGRAMM	1
   Rákosnak szomorú mezején járván, magyar, hallod	1
        Fái között a szél mily keseregve nyögel?	1
   Oh nem szél nyögel ott, ősid fölisteni lelke	1
        Sír unokáinak elkorcsosodása fölött!	1
   Rákos, 1839. április 30.	1
RÓZA	1
   Szende szerény ibolyák völgyén füzögetve bokrétát,	1
        Szökdele berkének kedvesem árnyai alatt.	1
   Jött és látta Eos bájait; irigyelve pirúla,	1
        S a fák lombi fölé könnyeket ejtve futott.	1
   Ostfiasszonyfa, 1839. május 29.	1
EPIGRAMM	1
   Hasztalanúl vágyasz, vad sors, kínozni. Nem érzem:	1
   Nincs szivem. A haza s a lányka s barátnak adám.	1
   Ostfiasszonyfa, 1839. június 4.	1
PETRICS SOMÁHOZ	1
   Bűvölőn hangzik dalod, óh barátom	1
   Petrics, és e szű öröm-érzeteknek	1
   Tengerében leng, s feledem keservem,	1
        Hogyha te zengesz.	1
   Zengj! - Ha dús volnék, aranyat fizetnék	1
   Bőven én néked dalodért; de sorsom	1
   Nem kegyel. Csak vers, mit az árva ifju	1
        Nyerhete tőle.	1
   Hát legyen versem dijad és jutalmad,	1
   S majd ha a végzet kiszakaszt karodból	1
   Engem; olvasván ezeket, lebegjen	1
        Dalma eszedben.	1
   Ostfiasszonyfa, 1839. szeptember 4.	1
ELVÁLÁS	1
   Itt a bucsúperc: válok. - Nem szabad!	1
   Leomlok, a világ kereng velem!	1
   E szenvedés, e szörnyü kín alatt	1
   Hogy nem repedsz meg, égő kebelem?	1
   Nem, én nem hordom többé terhemet,	1
   Habár egy élet rajta függene,	1
   Válj lángszavakká, titkos érezet,	1
   Te szívem pokla, szívem édene.	1
   S ha szólanék is, mit remélhetek?	1
   A sors irántam oly vad, oly kemény;	1
   Oh kárhozat, oh gyilkos képzetek!	1
   Nem gyúl érettem viszonérzemény.	1
   Én távozom, s örökre távozom	1
   Gyötrő titkommal tőled, oh leány!	1
   Vezessen a sors boldog útakon,	1
   Öröm-tavasznak tündér-korszakán.	1
   Legyen pályád mosolygó rózsakert,	1
   És minden óra benne rózsaszál,	1
   S ne tudd, ne tudd, leányka, e levert	1
   Sziv-éjjelen, hogy csillagom valál!	1
   Ostfiasszonyfa, 1839. szeptember	1
ELVÁLÁS	1
   Vert az óra,	1
   Halnak a remények,	1
   Kik szívembe	1
   Hajnalfényt hintének;	1
   Szebb jövendő	1
   Tiszta hajnalfényét,	1
   Mely keblemnek	1
   Éjjelét üzé szét.	1
   Vert az óra!	1
   A szörnyű itélet:	1
   "Elszakadni	1
   Mindörökre tőled,	1
   Lány! szerelmem	1
   Nyájas tavaszában!"	1
   Zúga hozzám	1
   Rémes kongásában.	1
   Szűm nyugalmát	1
   Ismét hol találja,	1
   Messze tőled	1
   Keblem ideálja?	1
   Honnan int a	1
   Csendes béke réve,	1
   Honnan int a	1
   Bujdosó elébe?	1
   A mosolygva	1
   Kedvező szerencse	1
   Pályád édes	1
   Örömökkel hintse,	1
   Míg én búban	1
   A széles világot	1
   Átfutom, nem	1
   Lelve boldogságot.	1
   Ostfiasszonyfa, 1839. szeptember	1
BOSZÚ	1
   Kecses tavasz virúla;	1
   Vidám tekintete	1
   Berkemnek kebelébe	1
   Rózsákat űltete.	1
   Mosolygtak a tavasznak	1
   Bájgyermeki felém,	1
   S én bíbor bimbókat	1
   Enyelgve tördelém.	1
   De látta a leányka	1
   Könnyelmű tettemet,	1
   S testvéreit boszúlva -	1
   Kitépte szívemet.	1
   Azóta létem árva,	1
   Kietlen pusztaság,	1
   Mint, melynek elraboltam	1
   Diszét, a rózsaág.	1
   Sopron, 1839. őszén	1
ELSŐ SZERELEM	1
   Szép a rózsa hajnal-ébredése,	1
   A leányka arculatja szebb volt.	1
   Messze bércek kékellő homályán	1
   Bájjal ég az arany esti csillag;	1
   A leányka nefelejcs-szemében	1
   Tündérfénnyel szebb csillagzat égett.	1
   Csattogánynak zengeménye nyájas	1
   Csendes éjjel, viruló berekben;	1
   Nyájasabban kelt a lányka hangja	1
   Ajaki paradicsom-kertéből.	1
   És ha tiszta a liget virágit	1
   Gyémánt-cseppel éltető patakcsa:	1
   Tiszta volt a lyányka keble szinte,	1
   Tiszta szíve, tiszták érzeményi.	1
   A leánykát hévvel én szerettem,	1
   Őt szerettem első szerelemmel,	1
   Érte gyúltam őrült gerjelemben,	1
   S haj, a végzet elszakaszta durván,	1
   Elszakaszta mindörökre tőle!	1
   Hagyjatok, ha néha álmim őtet	1
   Elragadtan a dicsőet festik,	1
   Oh barátim, hagyjatok zokogni:	1
   Veszteségem szörnyü, mondhatatlan!	1
   Sopron, 1839. őszén	1
BUCSÚ	1
   Irígyen a sors boldogságom ellen,	1
   Pozsony! körödből ismét messze hí;	1
   Megyek - de dúlva van bucsúzó mellem,	1
   Miként váradnak puszta termei.	1
   Utánam intesz még Dunád ködébül,	1
   S arcomra keserű köny árja gördül.	1
   Nem hosszu volt tebenned múlatásom,	1
   S az órák mint a nyíl röpűltenek,	1
   De ily órákat a nagy mennyországon	1
   Angyalnak adnak csak az istenek.	1
   Édenben éltem üdvözűlöttképen	1
   Barátaimnak nyájas, hű körében.	1
   A messze távol kéklő fátyolába	1
   Takarja már szép képedet, Pozsony,	1
   Nem lágyul a vad végezet, hiába	1
   Nyögel panasz kesergő ajkamon:	1
   Mennem kell! s tán örökre szakadátok	1
   Már tőle el, ti szeretett barátok?	1
   Vegyétek hát a bujdosó kebelnek	1
   A zúgó szélben hangzó végszavát:	1
   Szerencse kényei akár emelnek,	1
   Akár nyomor s inségbe döntnek át,	1
   Míg a koporsó nyugtomat nem adja,	1
   Érettetek gyúl szívem indulatja.	1
   Pozsony, 1840. január 21.	1
GALGAPARTIHOZ	1
   Üdvözöllek messze bérctetőkről,	1
   Szent helyek!	1
   Hol a Galga lassu andalgással	1
   Hempelyeg.	1
   Hol pályája éden volt a gyermek-	1
   Ifjunak.	1
   Hol az életüdv örömvirági	1
   Nyíltanak.	1
   Lángszerelem szép viszonozója,	1
   Barna lány,	1
   Emlékezve küldsz-e még sohajt a	1
   Szív után,	1
   Mellyet annyi kéjnek bölcsejében	1
   Ringatál,	1
   Mellynek első éneket lantjára	1
   Te csalál?	1
   Ah, rád vissza bús könyhullatással	1
   Néz szemem:	1
   Vesztve téged vésze boldogságom,	1
   Mindenem!	1
   Gréc, 1840, május 1.	1
AZ ŐRÁGYHOZ	1
   Égig emeljen bár a játszi szerencse kegyelme,	1
        És legyen első rang rangom az isten után;	1
   S bár csak azért szűljön két India kincset özönnel,	1
        Hogy büszkén ajakam mondani tudja: enyém!	1
   Durva faalkotmány! emléked nem leszen irtva	1
        Szűmből s akkoron is hajlik öledbe fejem;	1
   Hisz te az inségnek mikor éje boronga körűlem,	1
        S hervasztott a bú: balzsamos enyhet adál.	1
   Enyhet adál! az ölő vad kínok örömtelen ifja	1
        Leggyönyörűbb álmit kebleden álmodozá.	1
A DRÁVÁN	1
   Marburgnál	1
   Zúgó habjaidba szórom	1
        E virágfüzért,	1
   Dráva! Hajtsd alá, s a partra	1
        Tedd, midőn hazámba ért.	1
   Bárha dúlt lesz akkorára	1
        Dísze s hervadott,	1
   És özönnel kelyhe nem hint	1
        Szerte éden-illatot.	1
   S mondjad: ilyen a honáért	1
        Lángoló kebel,	1
   Melyet a sors zivatarja	1
        Tőle messze sodra el.	1
   Marburg, 1840	1
ÁLOM	1
   Kór valék, fájdalmaimnak	1
   Szenvedém nagy kínjait;	1
   Jött az éj szelíden végre,	1
   S könyörűlve békeségre	1
   Álmaim karába vitt.	1
   És láttam ott	1
   A szőke lányt,	1
   Nem hidegen	1
   Már szűm iránt;	1
   Hozzám voná	1
   A szerelem,	1
   S eget lele	1
   E kebelen,	1
   S én piruló	1
   Lángajakán,	1
   Mézcsókjait	1
   Lecsókolám.	1
   És újra csók,	1
   S megannyi csók,	1
   S oly édesek!	1
   S oly lángolók!!	1
   Ily álmakat adjatok, isteneim,	1
   És marhat a fájdalom, a fene kín;	1
   Én tűrni fogok, - valahára talán	1
   Majd égi való jön az álmak után.	1
HONVÁGY	1
   Borúnak éjjelén, derűnek hajnalán	1
        Feléd siet remegve bús	1
   Pillantatom, mindig feléd, arany kalász	1
        Hazája, boldog róna, hol	1
   Csókolva ölelkeznek Csepe mezőivel	1
        Dunánk ezüst hullámai.	1
   Áldás malasztja rám felőled nem lebeg,	1
        Csak egy kemény atya átkait	1
   Zúgják fülembe a nyargaló fuvalmak, oh	1
        Ezer tövissel hinteni	1
   A bujdosónak útait! Mégis te vagy	1
        Örök betűkkel írva fel	1
   E szív emlékkönyvében. A napok sorát,	1
        Melyet lefutnom rendele	1
   Az ég, ohajtom én kunyhód homályiban	1
        Élhetni, s a szelíd halál,	1
   A szenvedések altatója hogyha jő	1
        S átszenderíti lelkemet	1
   Egy boldogabb világba: harsogó Duna!	1
        Kiszenvedett porom fölött	1
   Te mosd a zöldelő hant bársony pázsitát,	1
        S a mormogó habzaj között	1
   Édesd nyugalmak ülnek sírkövemre majd,	1
        S a jégszív is talán, kinek	1
   Átkai nyomák a kínos életet, ledől	1
        Békülten a halom fölé,	1
   S lágyult kebel meleg könyűivel rebeg	1
        Panaszt: szegény, szegény fiam!	1
TRIOLETT	1
   Rejts ölednek éjjelébe	1
   Szent nyugalmu sírhalom!	1
   E kinéletnek vesződve	1
   Láncait mért hordozom?	1
   Kebled csendes éjjelébe	1
   Nem tekint a fájdalom,	1
   S a keservek halvány képe;	1
   Ott öröklő bék' vagyon.	1
   Rejts hát kebled éjjelébe,	1
   Szent nyugalmu sírhalom!	1
VÁNDORDALOK	1
   Távol szeretteimtől,	1
   S tőled, te drága hon!	1
   Vándorlom a világot	1
   Végetlen útakon.	1
   És lábam a nagy úton	1
   Fáradva lépdegel,	1
   Mert vállaim tetézvék	1
   Butyornak terhivel.	1
   Eldobtam én a terhet,	1
   Nincs többé vállamon;	1
   És mégis vajh mi csüggeszt?	1
   És mégis vajh mi nyom?	1
   Boldogtalan fiú te!	1
   Mely tégedet lever,	1
   Nem válladon... szivedben	1
   Az óriás teher.	1
   Hová, hová az égi úton,	1
   Darusereg;	1
   Azért hagyjátok-e a tájat,	1
   Mert nem meleg?	1
   Vándorlok én is, ámde pályám	1
   Ellenkező:	1
   A szerelem forró honából	1
   Jégsír felé.	1
   Pápa, 1841.	1
KURUTTYÓ	1
   "Hogy fejedre pusztaságot hozzon	1
   Isten átka, csalfa, bűnös asszony!	1
   Aki által oly sötét gyalázat	1
   Vonta éjbe a Kuruttyóházat.	1
   Hittem asszony esküvő szavának,	1
   De hiszek már inkább karcsu nádnak,	1
   Hogy kerengő forgószél viharja	1
   Lenge szálát földre nem csavarja.	1
   Szűzeséged a manó elhordta,	1
   Nem köllesz már, hűtelen rosz borda!	1
   Nem köllesz, maradj magadra, s engem -	1
   Vagy látsz többé vagy sem életemben."	1
   Dörg Kuruttyó s üllőt, kalapácsot	1
   És szöget, mit izzadván kovácsolt,	1
   Hány a sátor minden szögletébe,	1
   S nagy szitokkal ajakán kilépe.	1
   Útnak indul, úgy ragadja lába,	1
   Hogy fejér ló sem jutna nyomába.	1
   Sír az asszony, a szegény ártatlan,	1
   Messze a férj bujdos már távolban.	1
   Barna csapszékben Kuruttyó	1
   Űl sötéten,	1
   Űzni vágyván szíve kínját,	1
   Bor kezében.	1
   S korty után korty, haj, de kínja	1
   Végtelen hív,	1
   Semmikép sem szabadulhat	1
   Tőle a szív.	1
   S jő toborzó víg legények	1
   Cifra serge,	1
   S énekelnek sarkantyújok	1
   Összeverve:	1
   "Jöszte, pajtás, közénk, csapj föl	1
   Katonának,	1
   Szép szolgálni a királynak	1
   És hazának.	1
   Életünk vidor, mosolygó	1
   Szép halálunk,	1
   Ha riadtán trombitának	1
   Harcra szállunk.	1
   Itt a markunk, csapj belé, jer	1
   Katonának,	1
   Szép szolgálni a királynak	1
   És hazának!"	1
   S űzi ének, tánc Kuruttyó	1
   Nagy bánatját.	1
   A garadra önt néhányszor,	1
   S - parolát ád.	1
   Zajos órák mámora	1
   Hogyha széjjellebben,	1
   Dúl a régi fájdalom	1
   Annál dühösebben.	1
   Nyugszik a tánc, hallgat a vig zeneszó,	1
   És buvában újra sorvad Kuruttyó.	1
   Tarka, foltos fegyvere	1
   Rajt virít a rozsda,	1
   S fényesítni oly nehéz	1
   Az istenátkozta.	1
   "Hej, jobb volna most koholni vasszeget,	1
   Vagy heverve nyujtózkodni zug megett."	1
   Nézd, Kuruttyó, nézd ki jő	1
   Látogatni téged?	1
   Isten engem, oly alak,	1
   Mint a feleséged.	1
   Ő az, ő! az ártatlan férjhagyta nő.	1
   Karján mosolyg nyájas barna csecsemő.	1
   "Ez Kuruttyóivadék!"	1
   Mond a kisded apja,	1
   És a rajkót és a nőt	1
   Kebelére kapja.	1
   S vége nélkül, hossza nélkül pityereg.	1
   Jókat kacag rajt a víg ujoncsereg.	1
   Pápa, 1841. március 10.	1
TÖRÖK GYULA EMLÉKKÖNYVÉBE	1
   Hogyha messze lészek tőled vettetődve,	1
   E lap által légy rám emlékeztetődve.	1
   Pozsony, 1841. március 25.	1
NEUMANN KÁROLY EMLÉKKÖNYVÉBE	1
   Szeretlek, mint a hold a csendes éjet,	1
   Miként a léget a szabad madár;	1
   Szeretlek oh, barátom, míg az élet	1
   Köréből a halál a sírba zár.	1
   Selmec, 1841. április 17.	1
ÖRÖK BÚ	1
   Tódul a felleg; barna éjbe vonja	1
   A látkört, búsul a sötét vidék.	1
   Sötét e szív is, hű szerelmem honja,	1
   Reá a bú gyászfátyla szöveték.	1
   Nem bírva terhét, a felhő könyekre	1
   Fakad, s a rózsa gyüjti gyöngyeit.	1
   Megtelt e szív is, könyeim peregve	1
   Áztatják arcom hervadt díszeit.	1
   Színekkel tarkaékesen szivárvány	1
   Ragyog keletről, szép derű jele.	1
   Borúm örök, haj, lánykám nem mosolyg rám	1
   Szivárványként, hogy földerítene.	1
   Dunavecse, 1841. április 24.	1
ZIVATAR	1
   Mit nekem hab? mit nekem vész?	1
   Én nem félem haragát;	1
   Kebelemnek pusztaságán	1
   Száz sirokko rohan át.	1
   Rajta, gyorsan evezőhöz,	1
   Talpra reszkető legény,	1
   Bár toronnyá nő a hullám,	1
   A túlpartra szállok én.	1
   Köd borong ott, sűrű ködnek	1
   Kétségbarna éjjele,	1
   Lány, temetve mindörökre	1
   Légyen emléked bele;	1
   Mely ez égő szerelemmel	1
   Enyelegve játszhatál,	1
   Mely hüséget esküvél, és	1
   Ah mely mégis megcsalál.	1
   Rajta, bajtárs, csüggedetlen!	1
   Nincsen messze már a part;	1
   Bár izzadva, férfiszívvel	1
   Mi kiálljuk a vihart.	1
   Im, mi kép leng a ködéjben?	1
   Bájoló, mint a tavasz,	1
   Szőke fürttel - kék szemekkel -	1
   Hűtelen lány! képed az.	1
   Haj, nélkűle nincsen élet!	1
   Vissza, izzadó legény,	1
   Bár Mátrává nő a hullám,	1
   Vissza - hozzá - szállok én!	1
   Dunavecse, 1841. május 8.	1
ÚJSÁG	1
   Figyeljetek, derék história!	1
   "Halljuk! Tovább! Na s aztán!" A minap	1
   Szent elragadtatás tüzével egy	1
   Költő merészen mászta Helikon	1
   Bércét, örök életű hírkoszorút	1
   Füzendő fürtibe a fénytetőn.	1
   Már-már magos céljához ért, midőn	1
   Réműletes mennydörgés hallatik.	1
   ""Védj, szent Apolló!"" Ujra mennydörög.	1
   Megborzad a költő, s uramfia!	1
   A mélybe henterűl. "Hahahaha!"	1
   S ugyan mi dörge? "A boszús Olymp."	1
   Nem. "Halljuk! Halljuk!" Hát a Múzsafi	1
   Nem legbővebben abrakolt - hasa.	1
   Vadas, 1841. május 16.	1
VÁLTOZÁS	1
   Míg a földet gyász temette,	1
   Dúlván fergeteg felette	1
   Pusztaságnak vad telén,	1
   Mért virúla bájos éden	1
   Kebelemnek belsejében?	1
   Mert rózsámat ölelém.	1
   Most, midőn a szép tavasznak	1
   Uj virányi illatoznak	1
   A mosolygó téreken;	1
   Mért vagyon tél kebelemben,	1
   Puszta, gyászos, véghetetlen?	1
   Mert rózsám nem ölelem.	1
   Vadas, 1841. május 23.	1
CSAL	1
   Völgy homályán, fák hüsében,	1
   Kert megett,	1
   Zeng a lantos hév szerelmi	1
   Éneket.	1
   Zeng, ha gyúl a rózsahajnal	1
   Keleten,	1
   Ha nyugodni bérc megé a	1
   Nap megyen.	1
   S szép tavasszal, nyár hevén, hüs	1
   Őszön át	1
   Pengeti a szerelemnek	1
   Hév dalát.	1
   S édes díja zengzetének,	1
   A leány	1
   Ha kacsingat által a kert	1
   Ajtaján.	1
   Jő a tél, és megnyil a kert,	1
   És ragad	1
   Kebelére a leány - más	1
   Boldogot.	1
   A csalódott megy kinok bús	1
   Éjjelén,	1
   S hallgat a dal lantja néma	1
   Idegén.	1
   Dunavecse, 1841. május 27.	1
VENDÉG	1
   Kerepöl a szarka	1
   Házam tetején:	1
   Vendég jön. Vendégnek	1
   Vajh, kit várjak én?	1
   Messze föld határán	1
   Jár a szerető,	1
   Csalfa volt szerelme,	1
   Vissza nem jön ő.	1
   Tán te léssz vendégem,	1
   Óhajtott halál;	1
   Úgy siess, ne késsél,	1
   Ajtóm nyitva áll.	1
   Dunavecse, 1841. június 5.	1
ELÉGIA	1
   Meddig dúlsz, szerelem pusztító lángja, szümön, mint	1
        A mennyverte Prometh keblin az éhes ölyü?	1
   Meddig nyűgöz Amor kinos lánca? Endymionnal	1
        Meddig jajgat hurom búskeseregve panaszt?	1
   Féktelen érzetnek vad hevű szikrája, lohadj el,	1
        Hullj le bilincs, szünjön, lant, szomoru, árva jajod:	1
   Végihez ér nagy fáradozása a Danaidáknak,	1
        Föltészi a sziklát hegy tetejére, Sysiph,	1
   Nem forog Ixion, Tantalnak szomja csillapszik:	1
        De hidegen marad a lánynak örökre szive.	1
   S érette, ah boldogtalan én, mindegyre hevülök,	1
        Keblem Vesta-tüzét nincsen eloltni erőm.	1
   Égj, szivem, hát, égj mint forró Hyperiona nyárnak,	1
        Melynek ölő sugarán gyönge virágcsa fonyad.	1
   Hervadok én is majd, s hervadván enyhre találok,	1
        Ha tovaszállt lelkem Lethe özönébe merűl.	1
   Dunavecse, 1841. június 22.	1
EPIGRAMMOK	1
   Ujra mosolyg a táj aranyos sugarakba' fürödve,	1
        A hanyatló Phoebus ha nyugalomra megyen.	1
   Engemet, haj, szeretőm búcsúzó pillanatával	1
        Holdtalan éjfélként bánat homálya takar.	1
   Dunavecse, 1841. június 23.	1
   Martial után	1
   Pompej magzatjait Ázsia és Európa temette,	1
        Őt pedig Afrika; hant ha bizonyára födi.	1
   Hogy szanaszét ekkép hever elszóródva, mit ámulsz?	1
        Hogy birt volna a föld egy helye annyi romot?	1
   Dunavecse, 1841. június 23.	1
   Martial után	1
   Zápor zápor után, a szüret szűnetlenül ázik.	1
        Bár akarod nem jő szűz bor icédbe, csaplár.	1
   Dunavecse, 1841. június 23.	1
   A szerelem jelené; multé s jövőé a barátság.	1
   Dunavecse, 1841. június 23.	1
MÉZ ÉS CSÓK	1
   Kis méh! te a füvet, fát	1
   S virágokat leped,	1
   Hogy édes kelyheikből	1
   Gyüjthessed mézedet.	1
   Kis méh! Lidim füvet, fát	1
   S virágokat nem lep,	1
   Mézednél csókja mégis	1
   Mi sokkal édesebb.	1
   Pápa, 1841. november-december	1
TŰNŐDÉS	1
   Ifjúkoromnak ébredése	1
        Ah, oly tündéri, szép vala,	1
   Miként a koszorús tavasznak	1
        Varázst mosolygó hajnala.	1
   Hű lyányka dűle karjaimba,	1
        Hű lyányka csókja égete,	1
   S mennynek röpíté képzeményim	1
        Hesper-tüzű tekintete;	1
   S az érzemény, mely lelkesítve	1
        Dagasztá e meleg kebelt,	1
   Rózsás berek lombsátorában	1
        Szelíden ömlő dalra kelt.	1
   Lejárt az év, s a fáradatlan	1
        Idő uj évet alkota,	1
   A kellemgazdag ifjuságnak	1
        Elhulla bájvirúlata;	1
   S nincs már a lyányka karjaimban.	1
        És hervad a fantázia,	1
   Az istenítő boldogságnak	1
        Ekkép ki kelle halnia!	1
   Ti, fönt a menny kék tengerében	1
        Mosolygva fürdő csillagok!	1
   Trónjához a szent végezetnek	1
        Olyan közel kik állotok.	1
   Melyik ragyog reményt szivembe,	1
        Melyik ragyog közűletek?	1
   Hogy egykor még örömre kelni	1
        Nem lészen tiltva véletek;	1
   Akár a lyányka hű ajkáról	1
        Szedvén új édes csókokat,	1
   Akár ha szárnya képzetemnek	1
        Dicsőbb világokhoz ragad.	1
   Pápa, 1841. november	1
LENKE SÍRJÁN	1
   Ádáz koporsó zordon éjjele!	1
   Mivé tevél te oly sok örömet?	1
   Mivé tevél te annyi szép reményt?	1
   Mely zsenge a szülői szív felett,	1
   Mely egy kéjparadicsomot igért	1
   Rózsás jövendő boldog karjain;	1
   Kegyetlenűl mind elragadtad ezt,	1
   Csak romja áll még: a keserv, a kín!	1
   Oh, a szülők! ha sorsok vészt zudít	1
   Keblökbe dúlni és pusztítani:	1
   Ki fog miként egy égnek angyala	1
   Bút űzve rájok felmosolygani?	1
   Nyugodjatok meg, szerető anya!	1
   S te bús atyának gyászló kebele!	1
   Kedves Lenkétek, ah, nem lészen ő	1
   Temetve itt e sírnak mélyibe.	1
   Hol a teremtő széke tündököl	1
   Felhők felett a csillagezreden:	1
   Tekintsetek fel, egy szelíd sugár	1
   Leng ottan rátok csendes éjeken.	1
   És e sugár az ő szép szelleme!	1
   Az angyalok között ott múlat ő,	1
   Imádva istent, hogy boldog legyen	1
   A kor, mely a kedves szülőkre jő.	1
   S örvend előre a jövő felett:	1
   Midőn az alkotó székéből int,	1
   S a drága magzat, s a kedves szülők	1
   Egymást vigadva ölelik megint.	1
   Pápa, 1841. december	1
HAZATÉRÉS	1
   Németből Heine után	1
   Te szép halászleányka,	1
   Hajtsd partra csolnakod;	1
   Jőj, s űlj le oldalamhoz,	1
   És nyujtsd nekem karod.	1
   Fejecskéd tedd szivmre,	1
   S ne félj, ne oly igen,	1
   Hisz gondtalan naponként	1
   Jársz a vad tengeren.	1
   Tengerhez szűm hasonló,	1
   Van rajt vész, ár, apály;	1
   És mélyen fenekében	1
   Nem egy szép gyöngy is áll.	1
   Pápa, 1842. február	1
IFJÚ A PATAKNÁL	1
   Németből Schiller után	1
   Forrás mellett űlt a gyermek,	1
   Koszorúkat kötözött,	1
   S látta őket elragadtan	1
   Tűnni a habtánc között.	1
   Éltem így röpűl, miként a	1
   Forrás, fáradatlanúl,	1
   S mint a koszorúk, sietve	1
   Ifjuságom elvirúl.	1
   Ne kérdjetek, mért busongok	1
   Éltem rózsaidején;	1
   Minden örvend és reményel	1
   A tavasznak jövetén.	1
   Ámde az új természetnek	1
   Ébredő hangezrede	1
   Kebelemnek rejtekében	1
   Csak nehéz bút kelthete.	1
   Nem vidítnak a vigalmak,	1
   Melyeket nyujt a szép tavasz;	1
   Egy köt engem csak: közel van,	1
   S mégis messze tőlem az.	1
   A kedvelt árnykép elébe	1
   Vágyva nyujtom karomat,	1
   Haj! nem érem el s ez érzet	1
   Csillapítatlan marad.	1
   Jőj le, jőj, o szép leányka,	1
   Hagyd kevély lakod falát,	1
   Majd virágit a tavasznak	1
   Kebeledbe hintem át.	1
   Ime, dal zeng a berekben,	1
   S tiszta zajjal jár az ér;	1
   Egy boldog szerelmü szívpár	1
   Kis kunyhóban is megfér.	1
   Pápa, 1842. február	1
PÓRNAK ESTI DALA	1
   Németből Claudius után	1
   Az ékes nappali csillagzat	1
   Pályáját végezé,	1
   Jer, és törűld le izzadásom,	1
   S teríts fel, drága nő.	1
   Csak itt a földön is teríthetsz,	1
   Gyümölcsfánkhoz közel;	1
   Itt jóizű az étel este,	1
   S legtágasabb a hely.	1
   Aprócska vendéginket is hídd,	1
   Mert úgy kiéhezém;	1
   A legkisebb is hagyja fészkét,	1
   Ha álom nincs szemén.	1
   Sokat tálalnak a királynak,	1
   Ő, amint hírelik,	1
   Mindennap sűltet, meg lepényt, meg	1
   Pástétomot eszik.	1
   S egy ember van mellé rendelve,	1
   Más dolga nincs neki,	1
   Asztalneműjét rendezi csak,	1
   S szolgálatát teszi.	1
   Adj isten ő egészségére!	1
   Mert mennyi dolga van;	1
   Hogy minket békében tarthasson,	1
   Éj s nappal nyugtalan.	1
   Ha úri mód nem élhetünk is,	1
   Van mégis kenyerünk,	1
   Van tiszta, szép és fris tej és vaj;	1
   S hát kell-e több nekünk?	1
   Elég ez úntig póri népnek;	1
   Vedd hálánk érte, ég!	1
   S ma estelink szabadban tartjuk,	1
   Hol annyi csillag ég!	1
   A hold ezüstlő súgarakkal	1
   Leszen velünk jelen,	1
   És áldást hintve tálainkba	1
   Fog tündökölni fen.	1
   Nos, gyermekeim, együnk vidáman,	1
   S a mennyek áldjanak!	1
   O én irígylendő, szegény és	1
   Mégis gazdag vagyok!	1
   Pápa, 1842. február	1
ELÉGIA EGY VÁRROM FÖLÖTT	1
   Németből Mathisson után	1
   Nyugszik esti szürkület fátylában	1
   A halk táj, s a berki dal kivesz,	1
   Még csak itt az agg falak körében	1
   Egy tücsök borongva zengedez.	1
   Csend lebeg le fellegetlen égről,	1
   Lassan mén a csorda mezejéről,	1
   És a fáradt földmives halad	1
   Megnyugodni ősfedél alatt.	1
   Itt az erdőkoszorús tetőkön,	1
   Az enyészet töredékiben,	1
   Hol reám a múltból borzalom száll,	1
   Bánat! e dalt néked szentelem.	1
   Búval gondolom, hogy mik valának	1
   Hajdanán e porló maradványok:	1
   Egy tornyos vár állt felségesen	1
   A hegyeknek szirttetőiben.	1
   Ott, hol oszlopok setét kövére	1
   Bút susogva hajlik a repkény,	1
   És a puszta ablak üregén át	1
   Csillog szomorún az esti fény,	1
   Az atyának ott talán könyűje	1
   Áldva perge bátor gyermekére,	1
   Melynek hírsovárgó kebele	1
   Vágyva néze harcnak ellene.	1
   Béke veled! szólt az őszűlt bajnok,	1
   Átövezve hősi karddal őt,	1
   Soha többé, vagy térj győzve vissza;	1
   Érdemeld meg őseid nevét!	1
   És a nemes ifjunak szemébe	1
   Rémitő láng szálla; arca ége	1
   Rózsáknak virító berkeként,	1
   Melyre bíbor hajnal hinte fényt.	1
   És arszlánszivű Richardként harcba	1
   Akkoron röpűlt a dalia,	1
   S mint erdőnek a viharban kellett	1
   Ellenének meghajolnia!	1
   S mint virágos partu ér szelíden	1
   Szállt meg sziklavára teremében,	1
   Az örömkönyűt siró atyát	1
   És ölelve szép menyasszonyát.	1
   Ah gyakorta a szorongó kedves	1
   Erkélyéről néz a völgy felé,	1
   Vért, pajzs csillog estnek aranyában,	1
   A paripa nyargal, hive jő:	1
   Hallgatólag jobbját néki nyujtja,	1
   S áll majd halványan, majd elpirúlva;	1
   De mi szende szemeiből szól,	1
   Olyat Petrarc' s Sappho sem dalol.	1
   Hol bagolyfészkek fölött terűlnek	1
   Durván összebonyolúlt füvek,	1
   Ott a billikom vidáman csenge,	1
   Míg a csillagok kiégtenek;	1
   Terhesen vítt harcok diadalma,	1
   És a szent csaták szörnyű kalandja	1
   Míg emlékezetben újra kelt,	1
   Kedvvel tölté a zord hőskebelt.	1
   Ó mi változás! most borzadályos	1
   Éj takarja a dicső helyet,	1
   S esti szél nyög búsan, hol erősek	1
   Vígadának áldomás felett;	1
   Ott magányos kórók lengedeznek,	1
   Hol lándzsát és pajzsot kért a gyermek,	1
   Ha riadván a harctrombita	1
   Csataménre pattant az atya.	1
   Elhamvadtak a hatalmas csontok	1
   Immár a borongó föld alatt;	1
   Félig sűlyedt kő alig mutatja,	1
   Hol találták végnyugalmokat.	1
   Mennyi lett játéka a szeleknek,	1
   Sírjaikkal emlékeik is vesztek;	1
   A vitéz kor fénytettei felett	1
   Feledés űz barna felleget.	1
   Igy enyész a élet dicsősége,	1
   S hatalomnak álomképzete!	1
   Igy merűl a gyors idő röptével	1
   Éjbe minden, amit föld szüle!	1
   Hamvveder, szánt az emlékezetnek,	1
   Halhatatlanság-igérő ének,	1
   Győztes főt koszorúzó babér,	1
   S tett, amelyet érc, márvány dicsér:	1
   Minden, ami bájol, s vággyal tölti	1
   Itt a porban a nemes kebelt,	1
   Eltűnt, mint az őszi nap sugára,	1
   Hogyha vész a láthatárra kelt.	1
   Kik vígan ölelkezének este,	1
   A korány arcokra már bút feste;	1
   A barátság is, s a szerelem	1
   Kéje vész a földről jegytelen.	1
   Édes szerelem! rózsás ösvényed	1
   Pusztaság tövisivel határ,	1
   S te, barátság aetheri világa,	1
   Egy rögtön vihar homályba zár.	1
   Kábaság a hír, fenség, hatalmak!	1
   A koporsók egyiránt takarnak	1
   Éjbe büszke földuralkodót	1
   S reszketeg fejű zarándokot.	1
   Pápa, 1842. február	1
IDEÁL	1
   Küzdő gerjedelmek... fény,... homály,... csapongó	1
        Vágyak és remények tarka serege!	1
   Melyek majd borongva, majd derengve kelnek,	1
   Indulatcsatáit a zajló kebelnek,	1
        Ah! ki festi le?	1
   Mért e láng, e hullám dagadó eremben?	1
        Honnan e feszítő érzet keblemen?	1
   S szomjazó hevökben e zajongó vágyak	1
   Lenge képzeletnek karján merre szállnak,	1
        Merre szűntelen?	1
   Mely varázserőnek bűvös ihletése,	1
        Ah, mi készti zengő dalra lantomat?	1
   És a dal ha fölzeng, újra vajh mi némit?	1
   Mert a húr beszélni szívem érzeményit	1
        Nem lel hangokat.	1
   Messze, messze szállnak érzeményim innen,	1
        Ó a puszta föld ez nem az én hazám;	1
   Itt a bús valónak hervatag körében	1
   Bájoló ajakkal édesen, szelíden	1
        Mi mosolygna rám?	1
   Fent, elérhetetlen égmagas tetőkön	1
        Istenszép alakkal rózsafényben áll,	1
   Mely után epedve küzd a hév indúlat,	1
   Mely után e szívnek dobbanása gyúlad,	1
        Ott az ideál!	1
   Ott lebegsz előttem tündér fátyolodban	1
        A hajnal biborszín leplén, szép alak!	1
   Ott lebegsz az alkony elhaló tüzénél,	1
   S szende fényhomályán a merengő éjfél	1
        Holdsugárinak.	1
   És ha zúg a szélvész tomboló csatája,	1
        És ha nyögve sír a berki csalogány;	1
   És te lengsz előmbe, hogyha sujta bánat,	1
   S hogyha keblem éjén kéj koránya támad	1
        Kíncsaták után.	1
   Lelkesűlt idegről száll feléd az ének,	1
        Forró érzeményim szállanak vele;	1
   Óh ki élsz ragyogva túl a földhomályon,	1
   Halld meg a sovár szűt, égi ideálom	1
        Tiszta kebele.	1
   Jőj le bájaidnak szép gazdagságában,	1
        Jőj egy pillanatra, túlvilági lény!	1
   Jőj, ez árva lét hogy elfeledve légyen,	1
   Hogy szelíd ölednek enyhe édenében	1
        Idvezűljek én.	1
   Hervadok, teérted hullanak virágim,	1
        Mint a gyenge rózsa nyári hév alatt;	1
   Légy keserveimnek édes, égi bére,	1
   Hintsd e sorvadó ajk égető tüzére	1
        Szellemcsókodat!	1
   Vagy ha zárva tőled e világ határa,	1
        Oh ha karjaimba jőnöd nem szabad!	1
   Ints, ragadj fel hozzád egy varázserővel,	1
   Ints, hagyj összeforrni fényed szépségével,	1
        Nélküled haj éltem kín és kárhozat!	1
   Pápa, 1842. február-március	1
KOLMÁR JÓZSEF EMLÉKKÖNYVÉBE	1
   Magas trónján a sors ül, titkos könyv kezében,	1
        Az életkönyv ez; benne két lap a mienk,	1
   Az egyiken borongó gyász vonúl sötéten,	1
        A másik hajnalodva rózsaként dereng.	1
   Ohajtom én: legyen hő kedveződ a végzet,	1
        Hogy általolvasnod ne kelljen a sötétet!	1
   Pápa, 1842. április 12.	1
DALFORRÁS	1
   Költőnek lenni isteni,	1
   Én is költő leszek!	1
   Varázserővel szívemet	1
   E vágy szállotta meg.	1
   S e vágy nem szűnő lángiban	1
   Mindegyre égtem én;	1
   Ragadtam végre a kobozt	1
   Nagy tűzzel, hevenyén.	1
   S hogy énekem röpűlete	1
   Fellengezőbb legyen,	1
   Telt hordóhoz vevém magam,	1
   Pincének mélyibe.	1
   Míg fejtörés között időm	1
   Itt lassan mendegelt:	1
   A - nem mondhatnám szűk - torok,	1
   S a csap nem vesztegelt.	1
   De bármint törtem fejemet,	1
   S levék borral tele:	1
   Hiában! a csigázott ész	1
   Egy kukkot sem szüle.	1
   Végpontra szállt a türelem!	1
   Még egyszer jót iszom;	1
   S manó vigye, ha éneket	1
   Ugysem zeng kobozom.	1
   S a csapnak estem nagy mohón,	1
   Gondolva ezeket,	1
   De ó hallatlan bosszu! a	1
   Csap már nem csepegett.	1
   Zajló kebellel álltam ott,	1
   Bennem harag gyuladt,	1
   És megragadtam s vágtam a	1
   Hordóhoz lantomat.	1
   Felhangzott a kiürűlt	1
   Hordónak kebele...	1
   S o üdv, o kéj! a fejtörő	1
   Titok kulcsot lele.	1
   Bélőlem - végre rájövék -	1
   Költő miként leszen:	1
   Im, telve hallgatott s konog	1
   A hordó üresen.	1
   Éhezni kell, éhezni hát,	1
   Ki költő lenni vágy,	1
   Éheztem én is... s folyt a dal	1
   S enyém a mirtuszág.	1
   Pápa, 1842. április	1
VÁLTOZÓ ÍZLÉS	1
   Mint szerettem a cseresznyét	1
   Gyermekéveimben én!	1
   Csak cseresznye kelle nékem;	1
   Nem volt szebb szín, édesebb nem	1
   Terme a föld kerekén.	1
   Nem kellett cseresznye többé,	1
   Gyermekéveim után:	1
   Mert az ajak édesebb volt,	1
   Mert az ajkon szebb pir lángolt,	1
   Melyet nyujta szép leány.	1
   És az évek ballagának,	1
   És fejemben ért az ész,	1
   S jóra jöttem valahára!	1
   Most szemem a lyány ajkára	1
   Szinte egykedvűleg néz.	1
   Mert a rózsanedvhez képest,	1
   Mely Ménesnek bércfokán	1
   Omlik kéjes kedvet adva,	1
   A lyány édes bájos ajka	1
   Keserű és halavány!	1
   Pápa, 1842. április	1
IDEÁL ÉS VALÓ	1
   Dalra, dalra, néma húrok!	1
   Lengj előmbe, ideál;	1
   Hagyd hevűlni képzeményim	1
   Égi fényed bájinál.	1
   S száll egéből ideálom,	1
   És az ott - mely rózsaszál?	1
   Ah a lyányka ablakából	1
   Ablakomra kandikál.	1
   S ideál és szép leányka	1
   Engemet hevítenek.	1
   Kit tekintsek, kit daloljak?	1
   Mondjátok meg istenek!	1
   Képzetem varázsalakja!	1
   Tünj egedbe, tünj tova;	1
   Való kell a föld fiának,	1
   S költő - nem a föld fia?	1
   Pápa, 1842. április	1
TOLVAJ HUSZÁR	1
   Ló dobog, por kél az úton,	1
   Zeng a harsány trombita:	1
   Kvártély, kisbiró! huszárok	1
   Szállanak a faluba.	1
   És hogy jöttek, hogy megálltak	1
   A vitézi seregek:	1
   Aggalom s öröm vegyűlve	1
   A lakókat szállta meg.	1
   Aggalom s öröm szivökben	1
   Nem hiába lakozik:	1
   A huszárok csínosak, de	1
   Kissé hosszuk újjaik.	1
   "Jól vigyázz leányom édes,"	1
   Mond az aggódó anya,	1
   Nehogy ez vagy az lakunkból	1
   Vélek elvándorlana."	1
   Ébred a hajnal sugára,	1
   Véle ébred a huszár;	1
   Lóra pattan, induló zeng,	1
   S messze föld fogadja már.	1
   És merengő fájdalommal	1
   Néz utánok a leány;	1
   Köny pereg le szép szeméről,	1
   Mély sohaj kel ajakán.	1
   "Mért, leányom, e busongás?	1
   Könybe mért lábbad szemed?"	1
   "Jó anyácskám, meglopának,	1
   Egy... elvitte szívemet."	1
   Pápa, 1842. június	1
SZÍN ÉS VALÓ	1
   Némúl a hangszerek zenéje,	1
   A függöny felrepűl,	1
   S az arcokon kiváncsiságnak	1
   Csendes figyelme űl.	1
   És ékes színpadon a múzsa	1
   Kegyelt papnéja áll,	1
   Bájlóbb a kikelet kertjének	1
   Minden viráginál.	1
   És oh midőn szavak születnek	1
   Az ajkak bíborán,	1
   Nem, így nem énekel tavaszkor	1
   Pacsírta s csalogány.	1
   S mit benne látsz megtestesűlve:	1
   Erény és szerelem;	1
   S a néptömeg, varázslatánál	1
   Kéjtengerré leszen.	1
   Hódolva a dicső müvészet	1
   Magasb hatalminak,	1
   Éljenzaj és örömkiáltás	1
   És tapsok hangzanak.	1
   De a zajongó nép között áll	1
   Az ifju mereven,	1
   Ah érzeményi zavarának	1
   Nyelvet, szót hol vegyen?	1
   Egy új világ nyilik szivében,	1
   Egy új édenvilág,	1
   És benne lángoló szerelme	1
   Az illatos virág.	1
   A barnaleples éj	1
   Nyugalmat osztogat,	1
   De ah! az ifjunak	1
   Nyugalmat az nem ad.	1
   Zajló küzdés szivén,	1
   Szerelmi, égető,	1
   Mely tarka gondolat-	1
   Füzért tünődve sző.	1
   "El, el! meglátni őt,	1
   Az égi szép szemet.	1
   Amelynek e kebel	1
   Imádó rabja lett;	1
   Meglátni a szelíd	1
   Angyalvonásokat,	1
   Melyeknek bájain	1
   Szív és ész elakad;	1
   S a tündértermetet,	1
   S a hullámzó kebelt,	1
   Hol a kecs istene	1
   Két rózsatrónt emelt.	1
   Meglátni, asszonyok	1
   Legszebbje tégedet,	1
   Minőt az ég csupán	1
   Egyszer teremthetett!"	1
   S az ifju elsiet	1
   Szerelme vágyiban	1
   A kedves hely felé,	1
   Hol istennője van.	1
   "Ti ablaki fölött	1
   Irígy őrkárpitok!	1
   Pillantanom reá,	1
   O kérlek, hagyjatok."	1
   Rejtsétek a szobát	1
   Hiven, o kárpitok!	1
   Szivszaggató, miket	1
   Az ifju látni fog.	1
   Csók és édes szavak...	1
   S szerelmi jelenet...	1
   S o bűn, o förtelem...	1
   Szerelmet.. pénz vehet!	1
   Színházba seregesen tódúl a nép,	1
   Csudálni a müvésznő érdemét;	1
   S míg hangja lelkesűlt szivekbe hat:	1
   Új és új érdemkoszorút arat.	1
   S az ifju? ... Az ifju tetszés-zaja	1
   Fel-felzeng bájoló játékira;	1
   De ah! titkon folyó könyűiben	1
   Kihalt a néma, kínos szerelem.	1
   Pápa, 1842. június	1
LEHEL	1
   Mennydörg az óriás kürt	1
   Lehelnek ajakán.	1
   Örvendve nyúl ezer kar	1
   Kifent acél után.	1
   Vérszomjazó örömben	1
   Szikráznak a szemek,	1
   Telt a kebel dicsétől	1
   Harc nagy reményinek.	1
   Jaj annak! aki ellen	1
   E nép kardja száll.	1
   Jaj annak! sorsa lészen	1
   Gyalázat és halál.	1
   Még egyszer zúg riadva	1
   A szélvészhangú kürt	1
   S az alemann seregre	1
   A dúló szittya tört.	1
   S vérnek patakja árad	1
   Az eltiport mezőn,	1
   Kietlen rém-halommá	1
   A holtak teste lőn.	1
   Még vínak oly erősen,	1
   Oly fáradatlanúl!	1
   A szittya kar csapásin	1
   Sok alemann kimúl.	1
   De nyugot népe nem fogy,	1
   Elhullott száz helyett	1
   Konrád hatalmas szóval	1
   Idéz új ezeret.	1
   És haj fordít a kockán	1
   Az inda-végezet,	1
   És haj a magyaroknak	1
   Romlása érkezett.	1
   Zajtalan áll a	1
   Gyász-arcu csatahely,	1
   Bátor leventék	1
   Elhullott ezrivel.	1
   Győzött a teutón.	1
   A hosszu harc után	1
   Rabság Lehelnek,	1
   Megtörött had román.	1
   "Rablók! hogy többé	1
   Reánk ne törjetek:	1
   Akasztófára	1
   Egyig most veletek!"	1
   Mond nagy kevélyen	1
   A győző fejdelem,	1
   És a bakóknak	1
   Vad serege ott terem.	1
   "Vezér, jer, illet	1
   Elsőség tégedet,	1
   Elő, hadd lássuk	1
   Félt hősi képedet.	1
   Olyan magasra,	1
   Miként én, emelt-e	1
   A magyaroknak	1
   Hatalmas istene?"	1
   'Fejdelm, oh látnom,	1
   Határtalan kegyed,	1
   Azért hadd kérjek	1
   Tőled tehát egyet:	1
   És teljesítsed,	1
   Kivánatom csekély.'	1
   Előre lépve	1
   Ekkép Lehel beszél.	1
   'Éltemnek a kürt	1
   Olyan hű társa volt,	1
   Mellette vívtam	1
   Sok véres viadalt.	1
   Halálom tőle	1
   Örökre elszakaszt;	1
   Engedd utószor	1
   Megharsogtatnom azt!'	1
   S megriad a kürt	1
   Lehelnek ajakán,	1
   Miként oroszlán	1
   Erdői vad tanyán.	1
   S hogy harsogtatta	1
   Dörgőleg mindenszerte,	1
   Konrádnak álla	1
   És véle őt leverte.	1
   'Te felmagasztalsz,	1
   És én a porba váglak!'	1
   S megy büszke-bátran	1
   Elébe a halálnak.	1
   Pápa, 1842. tavaszán	1
LEHEL	1
   A kürtkebelbe fú Lehel,	1
   S a kürt riadva énekel	1
   Vad éneket csatára;	1
   S szilaj szikrát ezer szem hány,	1
   És nyúl kifent acél után	1
   Ezer kéz, hallatára.	1
   A kürtnek harsogó szava	1
   Még egyszer szálla tétova,	1
   És összeütközének:	1
   Hadúr világduló fia	1
   S a bosszuló Germánia;	1
   Mind harcszomjas legények.	1
   Iszonyterhes lön a csata!	1
   Vérnek patakja árada	1
   Mezők tiport füvében,	1
   És por közé a hadfiak	1
   Sürűn omolva hulltanak,	1
   Mint gabna jégesőben.	1
   Még dúl soká az ütközet,	1
   Még diadal nem nyujt kezet	1
   Sem ennek sem amannak.	1
   Még a koromsötét halál	1
   Honába kard csapásinál	1
   Ezren s ezren rohannak. -	1
   A sors kockája vetve van!	1
   És haj! seregje csúfosan	1
   Leverve nyög Lehelnek.	1
   S kiket nem ére a halál	1
   Kardok duló csapásinál,	1
   Rabláncon vesztegelnek.	1
   "Hogy többé ránk ne törjetek,	1
   Bitóra tüstént véletek,	1
   Rablók gonosz csapatja!"	1
   Kihez hajolt a győzelem,	1
   Parancsszavát a fejdelem	1
   Ily büszkedurván adja.	1
   "Elő vezér! elő veled;	1
   Elsőség illet tégedet,	1
   Hadd lássuk szörnyu képed.	1
   Olyan magasra emel-e	1
   A magyarok nagy istene,	1
   Mint én emellek téged?"	1
   S a porba tipratott kebel	1
   Fojtott dühérzeményivel	1
   A hős előre lépett,	1
   És szóla: 'Fejdelem! kegyed,	1
   Látom, határtalan; egyet	1
   Engedj hát kérni tőled.	1
   A kürt éltem hű társa volt;	1
   Ő annyi vért és viadalt	1
   Karom között szemléle.	1
   Ez óra tőle elszakaszt;	1
   Hagyd még egyszer megfúnom azt,	1
   Hagyj elbucsúzni tőle!'	1
   És zúg dörögve rémitőn	1
   A kürt ismét Lehel kezén;	1
   S hogy harsogtatta szerte:	1
   Rá szent hevűlet lángja száll,	1
   A győző fejdelemnek áll,	1
   És véle őt leverte!	1
   'Te fölmagasztalsz,' e szavak	1
   A hősi ajkon hangzanak,	1
   'És én a porba váglak!'	1
   S megy bátran, míg önérzete	1
   Arcára kéjsugárt vete,	1
   Elébe a halálnak.	1
   Pápa, 1842. június	1
A BOROZÓ	1
   Gondüző borocska mellett	1
   Vígan illan életem;	1
   Gondüző borocska mellett,	1
   Sors, hatalmad nevetem.	1
   És mit ámultok? ha mondom,	1
   Hogy csak a bor istene,	1
   Akit én imádok, aki	1
   E kebelnek mindene.	1
   És a bor vidám hevében	1
   Füttyentek rád, zord világ!	1
   Szívemet hol annyi kínnak	1
   Skorpiói szaggaták.	1
   Bor tanítja húrjaimra	1
   Csalni nyájas éneket;	1
   Bor tanítja elfeledni,	1
   Csalfa lyányok, titeket.	1
   Egykor majd borocska mellől	1
   A halál ha űzni jő:	1
   Még egy korty - s nevetve dűlök	1
   Jégöledbe, temető!	1
   Pápa, 1842. április	1
KÉT VÁNDOR	1
   Honán kül a fiú,	1
   Honában a patak	1
   Magas hegyek között	1
   Együtt vándorlanak.	1
   De míg az ifju megy	1
   Csüggedt lépésivel,	1
   Sziklákon a patak	1
   Gyorsan sikamlik el;	1
   S az ifju ajkain	1
   Míg néma csend honol,	1
   Az illanó vizár	1
   Vig hangokat danol.	1
   A hegysor elmarad;	1
   Az ifju s a patak	1
   Sík róna térein	1
   Tovább vándorlanak.	1
   De, ifju és patak!	1
   Oly gyorsan szerepet	1
   A róna térein	1
   Miért cseréltetek?	1
   Hallgatnak a habok,	1
   S ballagva lejtenek,	1
   Míg gyors szökés között	1
   Az ifju dalt zeneg.	1
   Az elnémult patak	1
   Honát vesztette el;	1
   A dalra kelt fiú	1
   Ismét honára lel.	1
   Pápa, 1842. április	1
MI HASZNA, HOGY A CSOROSZLYA...	1
   Mi haszna, hogy a csoroszlya	1
   Az ugart fölhasogatja?	1
   Hogyha magot nem vetsz bele,	1
   Csak kóróval leszen tele.	1
   Hej kisleány, pillantatod	1
   Mélyen a szivembe hatott;	1
   Mint a földet a csoroszlya,	1
   Azt keresztűlhasogatta.	1
   De hiába hasogatta,	1
   Azért csak bú terem rajta!	1
   Ültesd bele szerelmedet,	1
   Úgy nő rózsa tövis helyett.	1
   Pápa, 1842. nyarán	1
A DUNÁN	1
   Folyam, kebled hányszor repeszti meg	1
   Hajó futása s dúló fergeteg!	1
   S a seb mi hosszu és a seb mi mély!	1
   Minőt a szíven nem vág szenvedély.	1
   Mégis, ha elmegy fergeteg s hajó:	1
   A seb begyógyul, s minden újra jó.	1
   S az emberszív ha egyszer megreped:	1
   Nincs balzsam, mely hegessze a sebet.	1
   Komárom, 1842. augusztus végén	1
JÁRNAK, KELNEK SOKAN ZÖLD ERDŐBEN...	1
   Járnak, kelnek sokan zöld erdőben;	1
   Vagyon a nap épen lemenőben.	1
   Rózsákat fest utósó sugára	1
   Dombtetőre, lombok sudarára.	1
   De veszik ők mindezt csekélyebbnek,	1
   Semhogy rajta megörvendezzenek;	1
   Párosult két vadgalamb búgása -	1
   Ebben fakad örömök forrása.	1
   Járok, kelek én is zöld erdőben.	1
   Nap lementén van gyönyörüségem,	1
   Nap lementén, nap piros sugarán,	1
   Amint játszik a lombok sudarán.	1
   Csak ne volna galambok búgása -	1
   Ebben fakad bánatom forrása;	1
   Mert ha látom szép páros voltokat,	1
   Megsiratnom kell árva magamat.	1
   Mezőberény, 1842. szeptember-október	1
K... VILMOS BARÁTOMHOZ	1
   Katonának számüzött balvégzetem,	1
   S kétszer élt a szép tavasz a ligeten,	1
   A ligeten, oh de nem e szív fölött,	1
   Míg sorsomnak rabbilincse megtörött.	1
   Mégis - bár a léleksujtó vész miatt,	1
   Mely emésztő hatalommal rám szakadt,	1
   Keservesen megsiratni van okom -	1
   E két tavaszt megsiratni nem fogom.	1
   Hű bajtárs, e két diszetlen kikelet	1
   Tőn enyémmé mindörökre tégedet;	1
   S nem két évet, volna kettő életem:	1
   Érted adnám mind a kettőt szívesen.	1
   Én tudom, mit érsz te nékem, jóbarát!	1
   Jó, minőt az isten többé sosem ád;	1
   Te valál, ki vélem híven felezéd	1
   A nyomornak végső falatkenyerét.	1
   E falattal nékem adtad lelkedet,	1
   E falattal lelkünk összeköttetett;	1
   És nincsen hely, nincs erőszak, nincs idő,	1
   Szent frigyünk szép kötelét eltéphető.	1
   S amint nincs hely, sem erőszak, sem idő,	1
   Szent frigyünk szép kötelét eltéphető:	1
   Nincs is ember, aki oly két szívre lel,	1
   Mely egyezzen, mint egyez e két kebel.	1
   Minket egy sors fondor kénye hányt-vetett,	1
   Minket egy csillagnak fénye vezetett,	1
   Még szerelmet is egy lénynek áldozánk -	1
   Néked éltünk, érted égtünk, jó hazánk!	1
   Oh, midőn a két közember homlokát	1
   Néma bánat mély redői ráncolák:	1
   Aki látta, nem gondolta, jól tudom,	1
   Hogy keservünk téged gyászol, drága hon!	1
   És ha néha jobb időkben a pohár	1
   Bútemetni köztünk kézről kézre járt:	1
   Ott is a hon éltetését zengte szánk,	1
   Ott is a hon megvetőit átkozánk.	1
   Messze vagy most, messze tőlem, jóbarát!	1
   De ne nyomd el a reménynek szép szavát,	1
   Mely hitetve súgja, hogy megjő a kor,	1
   Hol szivünk hév ölelés közt összeforr.	1
   S él az isten, s tudni fogja, hogyha él:	1
   Mit szenvedtem, s te bajtárs, mit szenvedél;	1
   Él az isten, aki annyi bánatért	1
   Tán megadja akkor a várt pályabért.	1
   Mezőberény, 1842. szeptember-október	1
HORTOBÁGYI KOCSMÁROSNÉ...	1
   Hortobágyi kocsmárosné, angyalom!	1
   Tegyen ide egy üveg bort, hadd iszom;	1
   Debrecentől Nagy-Hortobágy messze van,	1
   Debrecentől Hortobágyig szomjaztam.	1
   Szilaj nótát fütyörésznek a szelek,	1
   Lelkem, testem majd megveszi a hideg:	1
   Tekintsen rám, kocsmárosné violám!	1
   Fölmelegszem kökényszeme sugarán.	1
   Kocsmárosné, hej hol termett a bora?	1
   Savanyú, mint az éretlen vadalma.	1
   Csókolja meg az ajkamat szaporán,	1
   Édes a csók, megédesűl tőle szám.	1
   Szép menyecske... savanyú bor... édes csók...	1
   Az én lábam idestova tántorog;	1
   Öleljen meg, kocsmárosné édesem!	1
   Ne várja, míg itt hosszában elesem.	1
   Ej galambom, milyen puha a keble!	1
   Hadd nyugodjam csak egy kicsit fölötte;	1
   Úgyis kemény ágyam lesz az éjszaka,	1
   Messze lakom, nem érek még ma haza.	1
   Hortobágy, 1842. október	1
HAZÁMBAN	1
   Arany kalásszal ékes rónaság,	1
   Melynek fölötte lenge délibáb	1
   Enyelgve űz tündér játékokat,	1
   Ismersz-e még? oh ismerd meg fiad!	1
   Rég volt, igaz, midőn e jegenyék	1
   Árnyékain utószor pihenék,	1
   Fejem fölött míg őszi légen át	1
   Vándor darúid V betűje szállt;	1
   Midőn az ősi háznak küszöbén	1
   A búcsu tördelt hangját rebegém;	1
   S a jó anyának áldó végszavát	1
   A szellők már régen széthordozák.	1
   Azóta hosszu évsor született,	1
   És hosszu évsor veszte életet,	1
   S a változó szerencse szekerén	1
   A nagyvilágot összejártam én.	1
   A nagyvilág az életiskola;	1
   Verítékemből ott sok elfolya,	1
   Mert oly göröngyös, oly kemény az ut,	1
   Az ember annyi sivatagra jut.	1
   Ezt én tudom - mikép nem tudja más -	1
   Kit ürömével a tapasztalás	1
   Sötét pohárból annyiszor kinált,	1
   Hogy ittam volna inkább a halált!	1
   De most a bút, a hosszu kínokat,	1
   Melyektől szívem oly gyakran dagadt,	1
   És minden szenvedés emlékzetét	1
   Egy szent öröm könyűje mossa szét:	1
   Mert ahol enyhe bölcsőm lágy ölén	1
   Az anyatejnek mézét ízlelém:	1
   Vidám napod mosolyg ismét reám,	1
   Hű gyermekedre, édes szép hazám!	1
   Dunavecse, 1842. október	1
A BUJDOSÓ	1
   Mit nekem hab! mit nekem vész!	1
   Én nem félem haragát,	1
   Kebelemnek pusztaságit	1
   Száz vihar rohanja át.	1
   Rajta! gyorsan evezőhöz,	1
   Talpra, reszkető legény!	1
   Bár toronnyá nő a hullám,	1
   A túlpartra szállok én.	1
   Éj borong ott, sűrü ködnek	1
   Kétségbarna éjjele;	1
   Lyány! temetve mindörökre	1
   Legyen emléked bele,	1
   Ki ez égő szerelemmel	1
   Enyelegve játszhatál,	1
   Ki hűséget esküvél, és	1
   Oh! ki mégis megcsalál.	1
   Messze tűnnek már a partok.	1
   Messze tűn a gyászvidék.	1
   Hol szivemnek béke, csönde	1
   Romhalomba dönteték:	1
   Tűnjön is nagy messze tőlem,	1
   Hogy ne légyen semmi jel,	1
   Mely a multat, érzeményim	1
   Háborítni, költse fel.	1
   Hah! mi kép leng a ködéjben?	1
   Bájoló mint a tavasz...	1
   Szőke fürttel... kék szemekkel...	1
   Hűtelen lyány, képed az!	1
   Nincs tehát a nagyvilágon,	1
   Nincs hely, csalfa szép alak!	1
   Hol sebemre ír csepegjen,	1
   Hol feledni tudjalak?	1
   Dunavecse, 1842. október	1
FURCSA TÖRTÉNET	1
   "Öcsémuram, vigyázzon magára,	1
   Vagy inkább az oldalbordájára;	1
   Fiatal is, szép is a menyecske -	1
   Ugy segéljen, kutya van a kertbe'."	1
   'Bátyámuram, mit nem kell hallanom?	1
   Szomorú az eset, ha úgy vagyon;	1
   No de míg másnak fúja kásáját,	1
   Meg ne égesse a maga száját.'	1
   "Öcsémuram! mit gondol, az égre?	1
   Az én öregem ezt már túllépte..."	1
   'Hja, a sót vén kecske is megnyalja.	1
   Hanem ez csak ugy van mondva, tudja.'	1
   Így az agg szomszéd jó indulatja	1
   Öccseurát gyakran látogatja;	1
   S sosem hiányzik ilyetén lecke:	1
   Fiatal is, szép is a menyecske.	1
   Történik, hogy a jó szomszéd bátya	1
   Öccs'urától elmarad sokára.	1
   Megtudni, hogy mi ennek az oka,	1
   Öccseura hozzája ballaga.	1
   S akközben, hogy ballagott hozzája,	1
   Már készült is erősen reája,	1
   Mit feleljen? ha majd szól a lecke:	1
   Fiatal is, szép is a menyecske.	1
   De most ez egyszer a szomszéd bátya	1
   Jó tanácsával elő nem álla;	1
   Hanem, ülvén a kemence mellett,	1
   Nagy szomorún ilyen szókat ejtett:	1
   "Öcsémuramnak igaza vala,	1
   Mikoriban azt mondotta, hogy a..."	1
   S felsikolt felesége magzatja,	1
   S a jó öreg - mit tegyen? - ringatja.	1
   Dunavecse, 1842. október	1
FELKÖSZÖNTÉS	1
   Miljom átok! bort a billikomba,	1
   Részegítő, lánghullámu bort!	1
   Mely keservet és bút martalékul	1
   A felejtés örvényébe hord.	1
   Bort öblébe váltig a kehelynek.	1
   Bort elémbe szakadatlanúl!	1
   Idenézzen a puszták homokja,	1
   És ha nem tud inni, megtanúl.	1
   Kedvben ég e csont velője máris,	1
   És eremben a kéj habja forr;	1
   Üdv neked, te mámorok homálya!	1
   Üdv neked, te mámor anyja, bor!	1
   Hah, e kancsó a mesés világnak	1
   Feneketlen hordaja talán?	1
   Bort belé! mert nem szivelhetem, ha	1
   Puszta szájjal ásitoz reám;	1
   Bort belé! hogy felköszöntsön ajkam -	1
   Éljen a nemes keblű barát,	1
   Ki, midőn a vész harangja zúgott,	1
   Szent hűséggel nyujtá jobb karát;	1
   Éljen a világ dicső folyása...	1
   És az élet... és a szép világ...	1
   S az igazság védpalástja, mely az	1
   Üldözöttnek menedéket ád;	1
   Éljen a sziv biztató vezére,	1
   A varázsdalt pengető remény;	1
   Éljen a menny, a pokol és minden,	1
   Minden éljen... oh csak vesszek én!	1
   Pápa, 1842. november 1.	1
VADONBAN	1
   Éj leng alá a mély vadonra,	1
   S az út majd jobb-, majd balra tér;	1
   Lépteim bolyongva tévedeznek -	1
   Ki lesz előttem hű vezér?	1
   A menny ivén ugyan fölöttem	1
   Ragyognak égő csillagok,	1
   De vajh talál-e célra pályám,	1
   Ha lángjaiknak hinni fog?	1
   Az égi fények ezredénél	1
   A lyányszem tündöklőbb vala,	1
   S mégis, ki hittem súgarának,	1
   Haj engem mégis megcsala!	1
   Veszprém, 1842. november	1
ELSŐ SZEREPEM	1
   Szinésszé lettem. Megkapám	1
   Az első szerepet,	1
   S a színpadon először is	1
   Nevetnem kelletett.	1
   Én a szerepben jóizűn	1
   S szivemből neveték;	1
   Pályámon, oh ugyis tudom,	1
   Leend ok sírni még.	1
   Székesfejérvár, 1842. november	1
DISZNÓTORBAN	1
   Nyelvek és fülek... csend,	1
   Figyelem!	1
   Szóm fontos beszédre	1
   Emelem.	1
   Halljátok, mit ajkim	1
   Zengenek;	1
   Egyszersmind az ég is	1
   Hallja meg.	1
   Hosszan nyúljon, mint e	1
   Hurkaszál,	1
   Életünk rokkáján	1
   A fonál.	1
   Valamint e sültre	1
   A mi szánk:	1
   Mosolyogjon a sors	1
   Szája ránk;	1
   S pályánk áldásával	1
   Öntse le,	1
   Mint e kását a zsír	1
   Özöne.	1
   S életünk fölé ha	1
   A halál	1
   Romboló torát meg-	1
   Ülni száll:	1
   Egy gömböc legyen a	1
   Magas ég,	1
   És mi a gömböcben	1
   Töltelék!	1
   Székesfejérvár, 1842. november 18.	1
PÁLNAPKOR	1
   Itt van a tél, a hideg tél	1
   Közepe,	1
   Zúgolódik az idő kinn	1
   Ízibe.	1
   Zúgolódjék! egyéb dolga	1
   Nincs neki;	1
   Úgy akarja, hagyjuk kedvét	1
   Tölteni.	1
   Hisz nekünk ez úgysem árthat,	1
   Igaz-e?	1
   Meg nem fázunk - jó meleg van	1
   Idebe.	1
   A kandallón pattog a fa,	1
   Ég a tűz,	1
   S a kulacsnak kotyogása	1
   Fagyot űz.	1
   Hát a csók piros menyecskék	1
   Ajakán?	1
   Az hevíti ám az embert	1
   Igazán.	1
   Háborogj hát, istenadta	1
   Ideje!	1
   Föl sem vesszük... víg barátim,	1
   Igaz-e?	1
   Kecskemét, 1843. január 25.	1
DÍNOMDÁNOM	1
   Hegedűszó, furulyaszó, cimbalom...	1
   Van-e még, kit a búbánat terhe nyom?	1
   Akinél van, igazítsa el a bút,	1
   Nehogy neki mutassuk meg, hol az út.	1
   A búbánat gonosz vendég, rosz madár,	1
   A kebelbe életet, vért lopni jár.	1
   A búbánat szívet rágó ürgefi:	1
   Borral lehet, borral kell kiönteni.	1
   A bor éleszt, a bor éget, mint a csók -	1
   Csókot, lyányka, hosszut, édest, lángolót!	1
   Csókod lángja, mint a napfény, mennyei,	1
   Mely az élőfán a lombot neveli.	1
   Lombon fakad, lombon fejlik a virág,	1
   Lomb ne'kül, virág ne'kül mit ér az ág?	1
   Hogyha pusztán s szárazon a törzsök áll,	1
   Hamar éri a sodró vész, a halál...	1
   Hah halál, te nagy kérdésjel, melyre még,	1
   Nem felele sem idő, sem bölcseség,	1
   Mivel áldasz, mivel versz a sír után?	1
   Van-e ott is élet és bor és leány?	1
   Mit törődöm, mit tünődöm még sokat!	1
   Élek most, és ölelem, mi élvet ad;	1
   S mi ad élvet, hogyha nem bor és leány?	1
   Éljen a lyány, éljen a bor... húzd, cigány!	1
   Kecskemét, 1843. január	1
ÜRESEN ÁLL MÁR A KANCSÓ...	1
   Üresen áll már a kancsó, bort bele!	1
   Ide hamar a javából, be vele!	1
        Boncidáig folyjon a bor, mint tenger,	1
        Ki megállhat még a lábán, nem ember.	1
   Jer ölembe, kincsem, rózsám, itt a bor!	1
   Ha megittad, csókra kerül majd a sor:	1
        Igyál tehát, ürítsd ki, mert szomjazom;	1
        De csókodat, hű csókodat, galambom!	1
   Kecskemét, 1843. január	1
FARKASKALAND	1
   'Pajtás, te ettél, véres a fogad;	1
   S mi szenvedünk éhségi kínokat.	1
   Mogorva a tél, puszta a határ,	1
   Rajt a vihar légparipája jár;	1
   Csak ember és állatnak nincs nyoma...	1
   De most beszélj, hol volt a lakoma?'	1
   Igy kérdi társát a farkassereg,	1
   Kit érkezéskor üdvezeltenek.	1
   A jóllakott nem késik szólani,	1
   És tőle ily beszédet hallani:	1
   "Ott a vityilló pusztaközepen,	1
   Él a juhász és felesége benn.	1
   A ház mögött pedig terűl az ól,	1
   Honnan juhoknak bégetése szól.	1
   E lakhoz éjszakának idején	1
   Két útazó suhant. Egy úrfi s én.	1
   A pásztornéra titkon foga fájt	1
   Az úrfinak, s én éhezém a nyájt.	1
   Ott sompolygott ő a kunyhó előtt.	1
   Juhot nem kaptam én... megettem őt."	1
   Kecskemét, 1843. január	1
KÖNYEIM	1
   Áldás reátok, ligetemben	1
   Odább iramló csermelyek!	1
   Utaitokon a szép tavasznak	1
   Himes virági termenek.	1
   Ez arc fölött is két patak foly,	1
   Folytok, szerencsétlen könyek!	1
   De halvány pályátok körében	1
   Virágok ah nem zsengenek.	1
   Forró sugárokat	1
   Lövel a nyári nap;	1
   Sugári lánghevén	1
   Patak, folyó apad.	1
   O forró nyári nap,	1
   O lángoló sugár,	1
   Könyűmnek árjait	1
   Apasztanád ki bár!	1
   Eljött az ősz; a part virága	1
   Hervadva hull a csermelyár habjába.	1
   Eljött a bú; az élet kéje	1
   Kihalva fúl a könyek özönébe.	1
   O télnek dermesztő hidegje!	1
   Mely a folyókat lebilincseléd;	1
   O télnek dermesztő hidegje,	1
   Bilincseld le szememnek csepkönyét!	1
   Fuss, oh patakcsa,	1
   Fuss csüggedetlen;	1
   Megnyúgoszol majd	1
   A tengerekben.	1
   Hullasz könyüm, hullj;	1
   O a halálban	1
   Számodra is tán	1
   Megnyúgovás van.	1
   Kecskemét, 1843. február	1
HALÁLVÁGY	1
   Sírt nekem, sírt és koporsót,	1
   Mélyen fekvőt föld alatt!	1
   Hol nem élnek érzemények,	1
   Hol nincs többé gondolat.	1
   Oh fej, oh kebel, te kettős	1
   Átok életem felett!	1
   Mért kinozni lángcsapásu	1
   Ostorokkal engemet?	1
   Mért a vágy e lázas agyban,	1
   Szállni csillagok fölé?	1
   Hogyha őt a sors haragja	1
   Földön csúszni rendelé.	1
   Vagy ha száll e vágyak szárnya,	1
   Mért nincs rajta égi toll?	1
   Mely vigyen, hol a magasban	1
   Halhatatlanság honol;	1
   És ha puszta nékem üdvben	1
   E világ, mért a kebel,	1
   Megteremtve, hogy lakóul	1
   Örömet fogadjon el?	1
   Vagy ha van szív, mely a kéjben	1
   Föllobogva érzene,	1
   Mért reám e jégtekintet?	1
   Boldogságnak istene!	1
   Sírt nekem, sírt és koporsót,	1
   Mélyen fekvőt föld alatt,	1
   Hol nem élnek érzemények,	1
   Hol nincs többé gondolat...	1
   Kecskemét, 1843. február	1
AZ ELSŐ DAL	1
   Kit a dal istene	1
   Szent csókjával füröszt,	1
   Első vagyok, hazám,	1
   Színházad népe közt.	1
   Zengjen tehát a lant!	1
   S legelső énekem,	1
   Pályámnak társai,	1
   Tinéktek szentelem.	1
   Az érzet kútfeje	1
   A dagadó kebel;	1
   Dalomnak hangjai	1
   Onnan szakadtak el.	1
   S mint szívnek gyermeki	1
   A szívbe vágynak ők;	1
   Engedjétek nekik	1
   Honokba menniök. - -	1
   Ki a müvészet e	1
   Szent templomába lép,	1
   Az, illő, hogy legyen	1
   Főben, kebelben ép;	1
   Az elme éjjele	1
   S a megromlott kebel	1
   E fának ágain	1
   Gyümölcsöt nem nevel.	1
   Két csillag sugara	1
   Derengje át egünk:	1
   Hon és erény legyen	1
   E két csillag nekünk.	1
   Nem kell a színpadot	1
   Tekinteni csak úgy,	1
   Mint hol mindennapi	1
   Kenyérhez nyílik út;	1
   A színpad célja nagy,	1
   A színpad célja szent:	1
   Ez a szív parlagán	1
   Erkölcsöt fejt, teremt.	1
   Azért érzelmeink	1
   Gyulassza tiszta tűz,	1
   Mely minden szennyet a	1
   Kebelből számkiűz;	1
   Mert várni lehet-e,	1
   Hogy romlott föld alatt	1
   A mag termő legyen	1
   Gazdag kalászokat?	1
   Föl hát! és míg a szem	1
   Csak egy sugárt lövel,	1
   Előle a magas,	1
   Szent cél ne vesszen el.	1
   S ha ez lesz életünk:	1
   Édes jutalmat ad	1
   A hon áldó szava	1
   S a nyúgodt öntudat.	1
   Kecskemét, 1843. március 5-e előtt	1
JÖVENDÖLÉS	1
   "Mondád, anyám, hogy álmainkat	1
   Éjente festi égi kéz;	1
   Az álom ablak, melyen által	1
   Lelkünk szeme jövőbe néz.	1
   Anyám, álmodtam én is egyet,	1
   Nem fejtenéd meg, mit jelent?	1
   Szárnyim növének, s átröpűltem	1
   A levegőt, a végtelent."	1
   'Fiacskám, lelkem drága napja,	1
   Napomnak fénye! örvendezz;	1
   Hosszúra nyujtja élted isten,	1
   Álmodnak boldog titka ez.' -	1
   És nőtt a gyermek, lángra lobbant	1
   Meleg keblén az ifjukor,	1
   S a dal malasztos enyh a szívnek,	1
   Midőn hullámzó vére forr.	1
   Lantot ragadt az ifju karja,	1
   Lantjának adta érzetét,	1
   S dalszárnyon a lángérzemények	1
   Madárként szálltak szerteszét.	1
   Égig röpűlt a bűvös ének,	1
   Lehozta a hír csillagát,	1
   És a költőnek, súgarából	1
   Font homlokára koronát.	1
   De méreg a dal édes méze;	1
   S mit a költő a lantnak ad,	1
   Szivének mindenik virága,	1
   Éltéből egy-egy drága nap.	1
   Pokollá lett az érzelemláng,	1
   És ő a lángban martalék;	1
   A földön őt az életfának	1
   Csak egy kis ága tartja még.	1
   Ott fekszik ő halálos ágyon,	1
   Sok szenvedésnek gyermeke,	1
   S hallá, mit a szülő bus ajka	1
   Kínjának hangján rebege:	1
   'Halál, ne vidd el őt karomból,	1
   Ne vidd korán el a fiut;	1
   Soká igérte őt éltetni	1
   Az ég... vagy álmunk is hazud?...'	1
   "Anyám, az álmok nem hazudnak;	1
   Takarjon bár a szemfödél:	1
   Dicső neve költő-fiadnak.	1
   Anyám, soká, örökkön él."	1
   Kecskemét, 1843. március 5-e előtt	1
JÖN AZ ŐSZ...	1
   Jön az ősz, megy a gólya már,	1
   Hideg neki ez a határ;	1
   Röpűl, röpűl más országba,	1
   Hol jobban süt a nap rája.	1
   Hej, van oka a gólyának,	1
   Hogy más hazát néz magának;	1
   De, galambom, hogy elhagytál,	1
   Nem t'om, mi okot találtál.	1
   Hív voltam én hozzád mindig,	1
   Elejétől utójáig,	1
   Nem volt szivemben ősz, tavasz,	1
   Érted, mint a nyár, égett az.	1
   S vajjon akihez röpűltél,	1
   Nem lesz-e annak szivén tél?	1
   Megeshetik, szép galambom,	1
   Noha neked nem kivánom.	1
   Mert a gólya ha visszaszáll,	1
   Virító szép tavaszt talál;	1
   Hej, de mire te visszaszállsz,	1
   Csak puszta sírhalmot találsz.	1
   Kecskemét, 1843. március 14-e előtt	1
KAKASSZÓRA HAJNAL ÉBRED...	1
   Kakasszóra hajnal ébred,	1
   Én lányokkal nem beszélek.	1
   Mert ha szólok őhozzájok,	1
   Hajnal lesz a két orcájok.	1
   Így valaki azt gondolná,	1
   Én is kakas vagyok talán;	1
   S hej, a kakas hamis madár,	1
   Untalan más fészekhez jár.	1
   Pedig én kakas nem vagyok,	1
   Hanem filemile vagyok,	1
   Egy a fészkem, egy a párom,	1
   Egyért élek a világon.	1
   Kecskemét, 1843. március 14-e előtt	1
LOPOTT LÓ	1
   Mint a porszem szélvész	1
   Fuvatán,	1
   Röpül a legény gyors	1
   Paripán.	1
   'Honnan, atyafi, oly	1
   Hevenyén?'	1
   "Pusztáról csikóval	1
   Jövök én.	1
   A nyerítő ménes	1
   Ott legel;	1
   Pej csikómat onnan	1
   Loptam el.	1
   Túri vásár nincsen	1
   Messze már;	1
   Szegénylegény oda	1
   Lovon jár."	1
   'Ej, nem ugy, jó földi,	1
   Nem ugy ám!	1
   Adja kend csak vissza	1
   Paripám.	1
   Enyim a ménes, mely	1
   Ott legel,	1
   A csikót kend tőlem	1
   Lopta el.' -	1
   De szavára nem hajt	1
   A betyár;	1
   Őkegyelme már jó	1
   Tovajár.	1
   Mégis a gazdának	1
   Vígaszul,	1
   Hátrafordulván, így	1
   Válaszol:	1
   "Föl se vegye kárát,	1
   Gazduram;	1
   Hiszen úgyis elég	1
   Lova van.	1
   Hej, csak egy szivet bírt	1
   E kebel -	1
   Azt is a kend lyánya	1
   Lopta el."	1
   Kecskemét, 1843. március	1
EMLÉNY	1
   A szinész utain virág s tövis terem,	1
   A szinész élete öröm és gyötrelem.	1
   Bűvös szellemkezek vezérlik lépteit,	1
   Leplezve gondosan az élet terheit.	1
   Szép álmot álmodik: öröklő hirnevet,	1
   Szellem bejárja a földet és eget.	1
   Bú- s kéjnek egyaránt feltárja kebelét,	1
   Részvéttel osztja meg a szenvedő könyét,	1
   S bár megvetett, szegény, de nem boldogtalan,	1
   Amig szive dobog s mig pártfogója van,	1
   Mert pártfogója az, mi neki üdvöt ád,	1
   Szeretni lángolón ohajtott pályáját.	1
        S még a hir nevéről	1
        Szép dolgokat beszél,	1
        Sirhalma pázsitán	1
        Zokogva sír a szél.	1
   Kecskemét, 1843. március 23-30. között	1
VÍZ ÉS BOR	1
   Le a tenger fenekére	1
   Merül a halász,	1
   Lent a tenger fenekében	1
   Gyöngyöket halász.	1
   Nekem a boros pohárnak	1
   Öble tengerem,	1
   S gyöngy ha van tán dalaimban,	1
   Az csak ott terem.	1
   Bűnnek éje ült a földön.	1
   Jött a vízözön.	1
   A víz által a bűn éje	1
   Elseperve lön.	1
   Búnak éje ül szivemben;	1
   A bú éjjelét	1
   - Bennem a víz tehetetlen! -	1
   Csak bor mossa szét.	1
   Nyári hévben a virágszál	1
   Sanyarogva nő;	1
   A virágot új életre	1
   Kelti langy eső.	1
   Csüggedésben, tikkadásban	1
   Langy esőm a bor;	1
   Permetegje enyhe csöpjén	1
   Vérem ujra forr.	1
   Tettetés-e, vagy belösztön,	1
   Vagy akármi más?	1
   Csakhogy a halottra könyet	1
   Ejteni szokás;	1
   Engemet víz ott se érjen,	1
   S már ha sírni kell,	1
   Sírja hát hideg poromra	1
   Könyét borkehely.	1
   Kecskemét, 1843. március	1
ÉN	1
   A világ az isten kertje;	1
   Gyom s virág vagytok ti benne,	1
   Emberek!	1
   Én a kertnek egy kis magja,	1
   De az úr ha pártom fogja:	1
   Benne gyom tán nem leszek.	1
   Tiszta e kebelnek mélye;	1
   Égi kéz lövelt beléje	1
   Lángokat.	1
   És a lángok szűzen égnek	1
   Szent oltárúl az erénynek	1
   El nem romlott szív alatt.	1
   Nem építek sors kegyére,	1
   Tűrök, mit fejemre mére,	1
   Jót, roszat;	1
   Mit ma ád, elvészi holnap;	1
   Majd megadja, amit elkap;	1
   Jellemképe: változat.	1
   Mint a róna, hol születtem,	1
   Lelkem útja tetteimben	1
   Egyenes!	1
   Szavaimmal egy az érzet,	1
   Célra jutni álbeszédet	1
   Tétovázva nem keres.	1
   És az ég szivem földébe,	1
   Drága fádat ülteté be,	1
   Szerelem!	1
   Koszorúba fűzöm ágit,	1
   Koszorúm szerény virágit	1
   A hazának szentelem.	1
   Kecskemét, 1843. március	1
AZ UTÓSÓ ALAMIZSNA	1
   A költő és a sorsharag	1
   Egy anyaméhből született;	1
   Ikertestvérek voltak ők,	1
   Együtt bolygák az életet.	1
   Fa, mint most, akkor is virúlt.	1
   Árnyában sok megnyúgodott;	1
   De használt a költőnek is:	1
   Ágáról tört koldúsbotot.	1
   S ezek valának társai:	1
   Koldúsbot és a sorsharag;	1
   Elhagyja minden hűtlenűl,	1
   Csak e kettő, mi hű marad.	1
   És lantja! lantja hova lőn?	1
   Hisz a költőnek lantja van...	1
   Igen bizony, volt lantja is,	1
   Mely zenge bűvösbájosan.	1
   Megpenditette húrjait	1
   Mennydörgő éjben egykoron.	1
   S a mennydörgésnek ágyuja	1
   Elszenderűlt e hangokon.	1
   S az ég, a barna, haragos,	1
   Midőn danáját hallaná:	1
   Feledni kezdé a boszút,	1
   S csillagmosollyal néze rá.	1
   És a költő megéhezett,	1
   És emberek közé mene.	1
   Tudá: az emberszív kemény;	1
   De vélte: lágyit a zene.	1
   S mely a vihart elaltatá,	1
   És földeríté az eget,	1
   Elandalító húrjain	1
   Az ének újra zenegett.	1
   De melyet ég, vihar megért,	1
   A dalt ember nem érti meg...	1
   És ím a lant elszégyenűl,	1
   S fájdalmában kettéreped. -	1
   Ez volt a lant története.	1
   A költőbül tovább mi lett?	1
   Soká nyögé - nem tudni, hol? -	1
   Az inségterhes életet.	1
   Egy újabb nemzedék előtt	1
   Évek multán megjelenék.	1
   Nem őszült ő meg... fürteit	1
   A gond, a bú kitépte rég.	1
   "Egy-két garast, egy-két garast!"	1
   Halk hangja így esedeze;	1
   S mint szélringatta száraz ág,	1
   Remegve nyúlt ki két keze.	1
   A részvét megkérdezte őt:	1
   'Ki vagy, nyomornak embere!	1
   Kit sujtoló istenharag	1
   Ily könyöretlen megvere?'	1
   S nevét elmondja, s újra esd:	1
   "Egy-két garast..." - 'Megállj, jövel,	1
   Örök dicsőség gyermeke!	1
   A bőség szarva födjön el.	1
   Neved ragyog, miként az ég	1
   Csillagsugáros éjfelen;	1
   Mely egykor árván hangozék,	1
   Bámulja lantod a jelen.	1
   Jövel tehát! jövel, cserélj	1
   Bársonyt e koldusrongy helyett;	1
   Borostyán koronázza főd,	1
   Dús asztalnál legyen helyed!'	1
   "O szép beszéd.. o köszönet!	1
   De én semmit sem éhezem,	1
   És nincsen is szükség reá,	1
   Hogy elcseréljem rongymezem.	1
   És a borostyán... oh mi szép,	1
   Mi jó lehet lángifjunak;	1
   De száraz törzsön a galyok	1
   Többé meg nem fogamszanak.	1
   Hanem ha dobsz egy-két garast:	1
   Fogaddsza hálaszózatom;	1
   Mert pénzre vár az asztalos...	1
   Koporsómat csináltatom."	1
   Pest, 1843. április 10-e előtt	1
SZEGET SZEGGEL	1
   Jaj, a hátam, jaj a hátam	1
   Odavan!	1
   Szomszéd bácsi kiporozta	1
   Csúfosan.	1
   Átkozott a görcsös fütykös	1
   Somnyele!	1
   Mellyel engem oly pogányúl	1
   Csépele.	1
   Mért is tart hát kertet s benne	1
   Körtefát?	1
   És az isten rá gyümölcsöt	1
   Minek ád?	1
   Csábitólag kandikált a	1
   Körte rám;	1
   Csábjait ki már sehogysem	1
   Állhatám.	1
   Átugortam a palánkon -	1
   Átesém!	1
   Hogy megingott bele májam	1
   És vesém.	1
   S nem elég ez; szomszéd bácsi	1
   Rajtakap,	1
   S akkor jött még a valódi	1
   Haddelhadd.	1
   Én teremtőm! mért is értem	1
   E napot?	1
   Megrakott, hogy minden csontom	1
   Ropogott.	1
   Nesze, monda, nesze másik,	1
   Harmadik!	1
   És a mindentudó tudja,	1
   Hányadik.	1
   Jelen volt a holdvilág a	1
   Lakzinál;	1
   Búsan nézte: szomszéd bácsi	1
   Mit csinál.	1
   Fellegekből vett magára	1
   Gyászmezet,	1
   És megosztva szenvedésem	1
   Könnyezett.	1
   Ő, csak ő nem könyörűle	1
   Egyedűl;	1
   Három a tánc! monda, s egyre	1
   Hegedűlt, -	1
   Hegedűlt a bottal hátam	1
   Közepén,	1
   Keservesen, siralmasan	1
   Jártam én.	1
   ...De'szen jól van! kiheverem	1
   Én e bajt.	1
   S visszakapja még a kölcsönt,	1
   Vissza majd.	1
   Tudjuk, hányat vert az óra,	1
   Tudjuk ám!	1
   Ön is rak a tüzre rosz fát,	1
   Bácsikám.	1
   Ablakunkhoz estenként mért	1
   Sompolyog?	1
   Vettem észre, hányadán van	1
   A dolog.	1
   Más szemében ő a szálkát	1
   Megleli,	1
   S az övében a gerendát	1
   Feledi.	1
   A deákné vászonánál	1
   Ő se' jobb:	1
   Engem dönget a lopásért	1
   S szinte lop;	1
   Lopni jár ő, csókot lopni	1
   Nénihez,	1
   Míg anyánk a bibliában	1
   Levelez.	1
   Tegye lábát ablakunkhoz	1
   Ezután:	1
   Fogadom, nem nézek által	1
   A szitán.	1
   Megugratni vagy anyánkat	1
   Hívom át,	1
   Vagy leöntöm dézsa vízzel	1
   A nyakát!	1
   Puszta-Palota, 1843. április	1
BARÁTIMHOZ	1
   Nos, fiúk, nem szólt a szarka	1
   Házfödélteken?	1
   Vagy ki álmodá meg, hogy ma	1
   Vendégtek leszen?	1
   De mi a kő! mért e hosszu	1
   Méla bámulás?	1
   H'sz én vagyok, ha nem csalódom,	1
   Én és senki más.	1
   Vagy feledve már talán a	1
   Régi jóbarát?	1
   Nem hihetem, hogy reátok	1
   Illenék e vád.	1
   A szövetség, melynek szála	1
   Minket összefont,	1
   Áll, amíg csak vért bir a szív	1
   És velőt a csont.	1
   No de kissé meglepett tán	1
   Jöttöm úgyebár?	1
   Hja, öcséim, velem a sors	1
   Furcsa táncot jár.	1
   Köztem s közte folyton-folyva	1
   Tart a háború,	1
   S majd lenyom, majd, mint a pelyhet,	1
   Végtelenbe fú.	1
   De azért nem csüggedünk ám,	1
   Aki lelke van!	1
   Szembeszállok őkelmével	1
   Bátran, szilajan.	1
   S tán ha látja sors komám, hogy	1
   Csüggedés nem ért:	1
   Egykor annál bőkezűbben	1
   Nyujtja majd a bért...	1
   Eh, de mit most okoskodni!	1
   Csapjatok kezet;	1
   Jóbarát markába csapni	1
   Kedves élvezet.	1
   S mely bennünket ily váratlan	1
   Együvé hozott,	1
   Áldomással ünnepeljük	1
   A pompás napot!	1
   Pápa, 1843. április	1
AZ ÉN MÁTKÁM	1
   Istenem, be várva-várom	1
   Azt az órát, amidőn,	1
   Kit nekem rendelt a végzet,	1
   A leány ölembe jön.	1
   És ugyan ki és minő lesz	1
   Majd az én szerelmesem?	1
   Ugy sovárgok tudni, mint még	1
   Nem sovárgá senki sem.	1
   Szőke, barna lesz-e fürte?	1
   Szeme kék vagy fekete?	1
   Felnyúló-e, mint a cédrus,	1
   Gömbölyű-e termete?	1
   Szép a szőke, szép a barna,	1
   Mind a kettő szép, ha szép;	1
   Hátha még a bájjal aztán	1
   A jóság is frigybe lép!	1
   Isten, ilyet adjsza nékem,	1
   S nem bánom - csak ilyet adj -	1
   Akár szőke, akár barna,	1
   Akár kicsiny, akár nagy!	1
   Pozson, 1843. május	1
TÁVOLBÓL	1
   Kis lak áll a nagy Duna mentében;	1
   Oh mi drága e lakocska nékem!	1
   Könnyben úszik két szemem pillája,	1
   Valahányszor emlékszem reája.	1
   Bár maradtam volna benne végig!	1
   De az embert vágyai vezérlik;	1
   Vágyaimnak sólyomszárnya támadt,	1
   S odahagytam őslakom s anyámat.	1
   Kínok égtek a szülőkebelben,	1
   Hogy bucsúmnak csókját ráleheltem;	1
   S kínja lángi el nem aluvának	1
   Jéggyöngyétől szeme harmatának.	1
   Mint ölelt át reszkető karával!	1
   Mint marasztott esdeklő szavával!	1
   Oh, ha akkor látok a világba:	1
   Nem marasztott volna tán hiába.	1
   Szép reményink hajnalcsillagánál	1
   A jövendő tündérkert gyanánt áll,	1
   S csak midőn a tömkelegbe lépünk,	1
   Venni észre gyászos tévedésünk.	1
   Engem is hogy csillogó reményem	1
   Biztatott csak, minek elbeszélnem?	1
   S hogy mióta járom a világot,	1
   Bolygó lábam száz tövisre hágott.	1
   ...Szép hazámba ismerősök mennek;	1
   Jó anyámnak tőlök mit izenjek?	1
   Szóljatok be, földiek, ha lészen	1
   Útazástok háza közelében.	1
   Mondjátok, hogy könnyeit ne öntse,	1
   Mert fiának kedvez a szerencse - -	1
   Ah, ha tudná, mily nyomorban élek,	1
   Megrepedne a szive szegénynek!	1
   Pozson, 1843. május	1
KI VAGYOK ÉN? NEM MONDOM MEG...	1
   Ki vagyok én? nem mondom meg;	1
   Ha megmondom: rám ismernek.	1
   Pedig ha rám ismernének?	1
   Legalább is felkötnének.	1
   Nincs a fokos a kezemben,	1
   Hogyha kéne verekednem;	1
   Nyerges lovam messze legel,	1
   Nem t'ok futni, ha futni kell.	1
   Hogy is tudnék futni mostan?	1
   Mikor a fejem televan;	1
   Nem csak fejem, de szívem is -	1
   A bor meg a leány hamis.	1
   Ha elhagyom galambomat,	1
   Kialuszom mámoromat,	1
   S rajtam ütnek a hadnagyok:	1
   Majd megmondom, hogy ki vagyok!	1
   Pozson, 1843. május	1
LÁNGGAL ÉGŐ TEREMTETTE...	1
   Lánggal égő teremtette!	1
   Nagy a harag a szívembe';	1
   Úgy háborgok, úgy hánykodom,	1
   Mintha volnék a Balaton.	1
   Viszontagság az életem,	1
   Ezer bajba keveredem,	1
   Hogyha leányszemem volna,	1
   Egy pár kendőt telesírna.	1
   Eh, a sírás nem kenyerem!	1
   Kinek tetszik, pityeregjen.	1
   Én egy nagyot káromkodom,	1
   Úgy csillapul a haragom.	1
   Pozson, 1843. május	1
SZEMREHÁNYÁS	1
   Már ezt föl nem tettem rólad,	1
   Szív barátom!	1
   Te ugyan derék legény vagy,	1
   Amint látom.	1
   Oh, te szív, te szív, te csalfa,	1
   Háladatlan!	1
   Szólj: ki véde annyi baj közt	1
   Szakadatlan?	1
   Sorscsapási buzogányok	1
   Súlya ellen,	1
   Mondd, ki őrze? mondd, ki óva?	1
   Nemde mellem?	1
   Lám, e mellnek bizton voltál	1
   Rejtekében,	1
   Bekeríte csontfalával	1
   Bástyaképen.	1
   S ím, hogy fordult most a kocka,	1
   S a szerencse	1
   Kis szeszélye víg ajakkal	1
   Rád köszönte:	1
   Mostan - ahha, háladatlan! -	1
   Örömödben	1
   Háborogva, zajgva tombolsz	1
   Őröd ellen.	1
   Égsz, dagadsz... alighogy bírom	1
   E keresztet!...	1
   Mellemet majd meggyujtod, majd	1
   Megrepeszted.	1
   Pest, 1843. július-augusztus	1
ÉRIK A GABONA...	1
   Érik a gabona,	1
   Melegek a napok,	1
   Hétfőn virradóra	1
   Aratásba kapok.	1
   Érik szerelmem is,	1
   Mert forró a szivem;	1
   Légy te aratója,	1
   Édes egyetlenem!	1
   Pest, 1843. július-augusztus	1
BEFORDÚLTAM A KONYHÁRA...	1
   Befordúltam a konyhára,	1
   Rágyujtottam a pipára...	1
   Azaz rágyujtottam volna,	1
   Hogyha már nem égett volna.	1
   A pipám javában égett,	1
   Nem is mentem én a végett!	1
   Azért mentem, mert megláttam,	1
   Hogy odabenn szép leány van.	1
   Tüzet rakott eszemadta,	1
   Lobogott is, amint rakta;	1
   Jaj de hát még szeme párja,	1
   Annak volt ám nagy a lángja!	1
   Én beléptem, ő rám nézett,	1
   Aligha meg nem igézett!	1
   Égő pipám kialudott,	1
   Alvó szívem meggyúladott.	1
   Pest, 1843. július-augusztus	1
HEJ NEKEM HÁT VIGASZTALÁST MI SEM AD...	1
   Hej nekem hát vigasztalást mi sem ad?	1
   Bánatomban le kell innom magamat.	1
   Az irgalmát, ide avval a borral!	1
   A bú vagy én, de egyikünk belehal.	1
   Úgysem tetszik ez a világ énnekem;	1
   Sok már, amit életemben szenvedtem,	1
   Nagyon is sok e parányi életre!	1
   Annyi baj közt kinek volna még kedve?	1
   Nem vagyok én gyökeres fa, virágzó,	1
   Hanem vagyok letörött ág, fonnyadó;	1
   Nem vagyok én az örömnek rózsája,	1
   De vagyok a szomorúság gyászfája.	1
   Én előttem ilyen élet nem élet,	1
   Hol az ember de semmit sem remélhet.	1
   Volna bár e pohár borban halálom,	1
   Hogy lehetne bajaimtól megválnom!	1
   Pest, 1843. július-augusztus	1
L........NÉ	1
   Én alkotóm! mindenható vagy:	1
   Hozd vissza a pillantatot,	1
   Midőn e hölgy a szerelemnek	1
   Első tüzére gyúladott;	1
   Midőn ajkán a vallomásnak	1
   Első, szent hangja reszkete,	1
   S ott én legyek, kit csókra hí föl	1
   Édes kedves tekintete!	1
   S mit adjak érte?... E husz éves	1
   Életnek vedd el tavaszát,	1
   A szép remények tündérföldét,	1
   Mit lelkem a jövőben lát;	1
   S ha nyílik út embernek égbe,	1
   És üdvességet osztasz ott:	1
   E túlvilági üdvességből	1
   Végy el egy drága századot!	1
   Pest, 1843. július-augusztus	1
KÖRDAL	1
   Bús az ember, ha nincs kedve;	1
   Borba van a kedvmag vetve.	1
   Hát azért iszunk mi mindig,	1
   Meg sem állunk tíz-husz pintig.	1
   Van minékünk pincénk, házunk,	1
   Mindazáltal itt tanyázunk,	1
   Itt tanyázunk naphosszában,	1
   Itt tanyázunk a kocsmában.	1
   Itt tanyázunk, mert van nékünk,	1
   Mert van nékünk feleségünk.	1
   Nyelves, szájas mind az asszony;	1
   Rá az ember hogy hallgasson?	1
   Van minékünk egy kis pénzünk,	1
   De a pénzre mi nem nézünk;	1
   Úgyis holtig él az ember,	1
   Költeni ha mer, ha nem mer.	1
   Hát azért csak iddogálunk,	1
   Míg fel nem kötik az állunk,	1
   Iddogálunk naphosszában,	1
   Iddogálunk a kocsmában.	1
   Pest, 1843. július-augusztus	1
MERENGÉS	1
   Jó Petőfi, te sem félhetsz,	1
   Hogy két vállad valahogy	1
   A szerencse áldásának	1
   Nagy terhétől összerogy.	1
   Adománya mindössze is	1
   E lantocska és a dal,	1
   Mit belőle búsan, vígan	1
   Érzelmid játéka csal.	1
   Hátha így találna szólni	1
   Egy tündérvilági hang:	1
   "Nos, fiam, mi kell? jókedvem	1
   Íme mindent megadand."	1
   Mondaná, hogy: "Rád ruházom	1
   A bübájat, a varázst,	1
   Daljaid, mivé kivánod,	1
   Azzá testesülni lásd.	1
   Hogyha kell hír: minden hangod	1
   Egy borostyángally legyen,	1
   Mig Petrarca koszorúja	1
   Nem vet árnyat fürtiden.	1
   - Hisz Petrarca és Petőfi	1
   Félig-meddig már rokon;	1
   Annál inkább osztozhatnak	1
   A borostyánlombokon. -	1
   Hogyha kincs kell: mind megannyi	1
   Gyönggyé válik éneked,	1
   Mígnem gyönggyel rakhatod ki	1
   Gombod, sarkantyúszeged."	1
   Mit felelnél mindezekre,	1
   Mit felelnél, jó fiú?	1
   Tudom én szived bibéjét,	1
   Tudom, a szél honnan fú.	1
   Te bizony csak ezt felelnéd:	1
   Szép a hír és jó a kincs;	1
   És hogy őket ne kivánnám,	1
   Abból ugyan semmi sincs.	1
   De ha már ezermesterré	1
   Engeded, hogy válhatom:	1
   - Van a hírnél, van a kincsnél	1
   Egy igézőbb hatalom;	1
   Mint csillagfüggés az égen	1
   Változatlan, végtelen,	1
   Úgy függ rajta és csak rajta	1
   Vágyban égő kebelem! -	1
   Hadd legyen hát egy lépvessző,	1
   Egy kalitka énekem,	1
   S a legszebb madárt... egy lyányka	1
   Szívét fogja meg nekem.	1
   Gödöllő, 1843. augusztus végén	1
TEMETŐBEN	1
   Fölhangolom olykor a lant idegeit,	1
   Megzengeni téged, o kellemes élet!	1
   - Mert kellemes az, noha sok sebet ejt,	1
   És rengetegekbe nem egy uta téved.	1
   De bármi magasra törekszik a dal,	1
   Bármint csalogassam az életi mézzel:	1
   Mélázva örömtelen hangjaival	1
   Mindenkor a sírban, a sírban enyész el.	1
   Kivánatos a tavasz éke nekem,	1
   Indúlok is olykor örűlni virághoz;	1
   S mig kertbe röpíti sugárit a szem,	1
   Lábam temetői keresztek alá hoz.	1
   Itt élek a szív komoly álmainak	1
   A halk temető morajatlan ölében;	1
   Ákácai lombja rezegve inog,	1
   Hintázza az est fuvalomja szelíden.	1
   A szobrok a domboru hant elején	1
   Mindannyi betűi egy isteni lapnak;	1
   Nagy gondolatit mikor olvasom én;	1
   A sírba, a sírbul az égbe ragadnak.	1
   Bús tompa harang konog a faluban.	1
   Új gödröt amott komor emberek ásnak.	1
   Gyászhangja kiséri áhítatosan	1
   A holtat honához a hamvadozásnak.	1
   Sejtése szivemnek aligha csaland:	1
   Nem messze lehet keze már az időnek,	1
   Mely engem is ágyba tesz itten alant,	1
   S szememre halál örök álmai jőnek.	1
   Isten neki! üssön, ha ütnie kell,	1
   Mely pályafutásom elállja, az óra;	1
   Létem fonalai, szakadozzatok el,	1
   Társim, bucsucsókot a hervadozóra.	1
   S mit sorsom elérni nem engede, nem!	1
   Bár vágyaimon koszorúba szövődék:	1
   Isten veled, égi virág... szerelem!	1
   S föld hajnali csillaga, napja... dicsőség!	1
   Gödőllő, 1843. szeptember	1
KIS FURULYÁM SZOMORÚFŰZ ÁGA...	1
   Kis furulyám szomorúfűz ága,	1
   Temetőben szomorkodik fája;	1
   Ott metszettem azt egy sírhalomról,	1
   Nem csoda, hogy oly siralmasan szól.	1
   Ott hunytál le, kedves szép csillagom!	1
   Ragyogásod többé nem láthatom.	1
   Hogyne volna hát sötét világom!	1
   Hogy volna hát élni kivánságom!	1
   Hazaballag nyájam estefelé,	1
   Én ballagok a temető felé,	1
   Kél a holdnak halovány orcája,	1
   Kél furulyám epedő nótája.	1
   Addig epeszt a bánat engemet,	1
   Addig-addig nyögöm keservemet:	1
   Míg egyszer a hanggal egyetemben	1
   Lelkem is a másvilágba reppen.	1
   Diószeg, 1843. október 15-31. között	1
A SZERELEM, A SZERELEM...	1
   A szerelem, a szerelem,	1
   A szerelem sötét verem;	1
   Beleestem, benne vagyok,	1
   Nem láthatok, nem hallhatok.	1
   Őrizem az apám nyáját,	1
   De nem hallom a kolompját;	1
   Rá-rámegy a zöld vetésre,	1
   Hej, csak későn veszem észre.	1
   Telerakta édesanyám	1
   Eleséggel a tarisznyám;	1
   Elvesztettem szerencsésen,	1
   Lesz módom a böjtölésben.	1
   Édesapám, édesanyám,	1
   Ne bizzatok most semmit rám,	1
   Nézzétek el, ha hibázok -	1
   Tudom is én, mit csinálok!	1
   Székelyhíd, 1843. november 4-24. között	1
MATILDHOZ	1
   Mért vagy hozzám olyan idegen?	1
   Mért tekintesz rám oly hidegen?	1
   Hidegen, mint téli napsugár,	1
   Melynek mosolya is faggyal jár.	1
   Be sokat szeretnék mondani,	1
   S alig merlek megszólítani;	1
   Alig merlek nézni, hej pedig	1
   Elnéznélek világ végeig!	1
   Emelj föl magadhoz engemet,	1
   Fogadd el neked szánt lelkemet,	1
   Annyibul ha megérdemli tán,	1
   Hogy szeretni képes igazán.	1
   Oh, szerelmem forró szerelem,	1
   Forróbb, mint a dél nyárközepen;	1
   Ha a nap ily tűzzel sütne ránk,	1
   Rég elégett volna a világ.	1
   Debrecen, 1843. december	1
MEGÚNT RABSÁG	1
   Mindent elkövettem,	1
   Amit lehetett,	1
   Jó remény fejében,	1
   Hogy majd megszeret.	1
   Féktelen, szilaj volt	1
   Lelkem, mint a tűz,	1
   Melyet a szél meggyúlt	1
   Háztetőkön űz;	1
   És lettem szelíd láng,	1
   Min melegszenek	1
   Őszi estén békés	1
   Pásztoremberek.	1
   Voltam mélybe omló	1
   Bérci zuhatag,	1
   Habjaim robajjal	1
   Szakadoztanak;	1
   S lettem méla csermely,	1
   Halk, morajtalan,	1
   Kedvemet lelő a	1
   Part virágiban.	1
   Voltam sziklahomlok,	1
   Zordon és magas,	1
   Hol lakott mennydörgő	1
   Villám s büszke sas;	1
   S lettem völgy ölébe	1
   Rejtezett berek,	1
   Melyben csalogányok	1
   Búja kesereg.	1
   Voltam... mi nem voltam!	1
   Mivé nem levék!	1
   És a lyányka most is	1
   Csak a régi még.	1
   Nem, tovább nem űzöm!	1
   Mert ez drága bér;	1
   Tán ily áldozattal	1
   A díj föl sem ér.	1
   Szerelem, lerázom	1
   Fölvett láncodat,	1
   Kedves lánc, igaz, de	1
   Mégis lánc marad.	1
   Most hát lelkem, repdess	1
   Régi szárnyadon,	1
   Merre a szabadság	1
   Végtelenje von!	1
   Debrecen, 1843. december	1
ÉLŐ HALOTT	1
   Egem ki nem derűl,	1
   Ha jő a kikelet;	1
   Egem be nem borúl,	1
   Ha látom a telet.	1
   Mint őszi alkonyon	1
   A félhomályu köd,	1
   Fásult egykedvüség	1
   Mereng szivem fölött.	1
   Ellenség, jóbarát,	1
   Végeztem veletek;	1
   Senkit nem gyűlölök,	1
   Senkit nem szeretek.	1
   Nincs semmi örömem,	1
   Nincs semmi bánatom;	1
   Érzelmim, vágyaim	1
   Mind, mind elaltatom.	1
   Ohajtásim közül	1
   Ébren csak egy marad:	1
   Aludjam én ... minél	1
   Elébb... a föld alatt.	1
   Debrecen, 1843. december	1
A VIRÁGNAK MEGTILTANI NEM LEHET...	1
   A virágnak megtiltani nem lehet,	1
   Hogy ne nyíljék, ha jön a szép kikelet;	1
   Kikelet a lyány, virág a szerelem,	1
   Kikeletre virítani kénytelen.	1
   Kedves babám, megláttalak, szeretlek!	1
   Szeretője lettem én szép lelkednek -	1
   Szép lelkednek, mely mosolyog szelíden	1
   Szemeidnek bűvösbájos tükrében.	1
   Titkos kérdés keletkezik szivemben:	1
   Mást szeretsz-e, gyöngyvirágom, vagy engem?	1
   Egymást űzi bennem e két gondolat,	1
   Mint ősszel a felhő a napsugarat.	1
   Jaj ha tudnám, hogy másnak vár csókjára	1
   Tündér orcád tejben úszó rózsája:	1
   Bujdosója lennék a nagy világnak,	1
   Vagy od'adnám magamat a halálnak.	1
   Ragyogj reám, boldogságom csillaga!	1
   Hogy ne legyen életem bús éjszaka;	1
   Szeress engem, szívem gyöngye, ha lehet,	1
   Hogy az isten áldja meg a lelkedet.	1
   Debrecen, 1843. december	1
NEM MEGYEK ÉN INNEN SEHOVA...	1
   Nem megyek én innen sehova,	1
   Noha sorsom itten mostoha;	1
   Hát ha volna még mostohább is,	1
   Nem maradnék-e itt tovább is?	1
   Nagyon kedves nekem ez a hely;	1
   Elmegy majd a tavasz, menjen el,	1
   Elmehet a nap, a csillagok...	1
   De én nem mék, én itt maradok.	1
   Fa vagyok én, lelkem a gyökér,	1
   Gyökér nélkül a fa meg nem él;	1
   S hogy téphetném azt ki földéből,	1
   Idevaló mátkám szivéből?	1
   Azért nem mék innen sehova,	1
   Noha sorsom igen mostoha;	1
   De ha volna még mostohább is,	1
   Megmaradnék itten tovább is.	1
   Debrecen, 1843. december	1
SÍKOS A HÓ, SZALAD A SZÁN...	1
   Síkos a hó, szalad a szán,	1
   Esketőre viszik babám,	1
   Esketőre viszik szegényt	1
   Mások kivánsága szerént.	1
   Hej, ha mostan hó lehetnék:	1
   A szán alatt beroskadnék;	1
   Fölfordulna, s kedves babám	1
   Még egyszer átkarolhatnám -	1
   Átkarolnám, ajakára	1
   Csókot nyomnék utójára,	1
   S melegétől hű szivének	1
   Elolvadnék... úgy halnék meg!	1
   Debrecen, 1843. december	1
TEMETÉSRE SZÓL AZ ÉNEK...	1
   Temetésre szól az ének,	1
   Temetőbe kit kisérnek?	1
   Akárki! már nem földi rab,	1
   Nálam százszorta boldogabb.	1
   Itt viszik az ablak alatt;	1
   Be sok ember sírva fakadt!	1
   Mért nem visznek engemet ki,	1
   Legalább nem sírna senki.	1
   Debrecen, 1843. december	1
HONFIDAL	1
   Tied vagyok, tied, hazám!	1
   E szív, e lélek;	1
   Kit szeretnék, ha tégedet	1
   Nem szeretnélek?	1
   Szentegyház keblem belseje,	1
   Oltára képed.	1
   Te állj, s ha kell: a templomot	1
   Eldöntöm érted;	1
   S az összeroskadó kebel	1
   Végső imája:	1
   Áldás a honra, istenem	1
   Áldása rája! -	1
   De én nem mondom senkinek,	1
   Ki nem kiáltom:	1
   Legkedvesebbem hogy te vagy	1
   A nagy világon.	1
   Titkon kisérem lépteid,	1
   S mindegyre híven;	1
   Nem, mint az árny az útazót,	1
   Csak jó időben.	1
   De mint az árnyék nő, midőn	1
   Az est közelget:	1
   Nő búm, ha sötétedni kezd,	1
   Hazám, fölötted.	1
   És elmegyek, hol híveid	1
   Pohárt emelve	1
   A sorstól új fényt esdenek	1
   Szent életedre;	1
   S kihajtom egy cseppig borát	1
   A telt üvegnek,	1
   Bár keserű... mert könnyeim	1
   Beléperegnek!	1
   Debrecen, 1844. január-február	1
ELMONDANÁM...	1
   Elmondanám: "Megállj, leányka	1
   Megállj, virágom, csillagom!	1
   Egy istenadta szívet bírok;	1
   Nesze, ha kell, neked adom."	1
   Elmondanám, hogy: "Szívem tenger,	1
   Uralkodjál e tengeren!	1
   Jól jársz vele, mert a legszebb gyöngy,	1
   A hűség gyöngye itt terem."	1
   Elmondanám, hogy: "Tiszta fényét	1
   E gyöngy örökre tartja meg."	1
   Elmondanám ezt, s többet ennél;	1
   De nem mondom, mert nincs kinek.	1
   Debrecen, 1844. január-február	1
A DAL	1
   Bölcsőben sír az éber csecsemő;	1
   Bölcső előtt	1
   A dajka zeng - el szokják a dalok	1
   Altatni őt.	1
   Sok szenvedésem síró gyermeke	1
   A fájdalom:	1
   Dalt dalra költök - dalaimmal őt	1
   Elaltatom.	1
   Debrecen, 1844. január-február	1
FÜTTY	1
   Adta finnyás közönsége!	1
   Csúnyaság, amit mivel:	1
   Minden este megköszönti	1
   Társaságunk, füttyivel.	1
   És aztán a füttyök mellett	1
   Milyen a jövedelem?	1
   A színész elébb-utóbb is	1
   Csak megszökni kénytelen.	1
   Ej, egy rókát kétszer nyúzni,	1
   Ez, urak, mégsem megyen;	1
   Már ha fütty van, legalább hát	1
   Tele színházban legyen!	1
   Debrecen, 1844. január-február	1
VÉGSZÓ ***HOZ	1
   Isten veled, te elpártolt barát,	1
   Veszett ebként ki szívem megmarád,	1
   Isten veled;	1
   Fogadd a vett sebért emlékül,	1
   Mely fölszivárog belsejébül,	1
   Lelkemnek vérét, könnyemet.	1
   Nem a legelső rajtam már e seb,	1
   De egyik sem volt fájóbb, mérgesebb	1
   A sok között,	1
   Melyet vétkes könnyelmüséggel	1
   A hűtelenség fegyverével	1
   Bennem baráti kéz ütött.	1
   Dúsgazdag bánya a tapasztalás,	1
   Melyből sok ember életkincset ás -	1
   Nem én, nem én!	1
   Gyönyörszomjas szivem... remélve...	1
   Az annyiszor megnyílt örvénybe	1
   Hanyatthomlok rohan, szegény.	1
   Remény, remény, mért vagy te szép virág?	1
   Téged nekünk az ég miért is ád?	1
   Azért-e csak?	1
   Hogy hervadandó kelyhed légyen,	1
   Hová csalódás éjjelében	1
   Szemünk harmatjai hulljanak...	1
   De nem panaszlok, bár keblem teli,	1
   S az elfojtás még inkább neveli	1
   Búm tengerét;	1
   Ugyis ki tudja? hogyha hallnád	1
   Lelkem kiáradó fájdalmát:	1
   Talán már meg sem értenéd.	1
   Nem is kivánom megtérésedet,	1
   Akár ohajtod, akár megveted	1
   Uj frígyemet.	1
   Az istenség is tehetetlen	1
   Eggyé büvölni e kebelben	1
   A szertezúzott láncszemet...	1
   Nem láncszem az, nem! egy világ vala,	1
   Melynek napjául a hit lángola,	1
   A drága hit!	1
   Rájött a végitélet napja,	1
   S már semmi föl nem támaszthatja	1
   Ledúlt világom romjait.	1
   Isten veled hát, elpártolt barát,	1
   Ki ábrándim ködét elzavarád,	1
   Isten veled!	1
   Fogadd a múltakért emlékül	1
   Megcsalt barátság gyötrelmétül	1
   Utószor omlott könnyemet.	1
   Debrecen, 1844. január-február	1
A NEMES	1
   Deresre huzzák a gazembert,	1
   Bünét botokkal róni le;	1
   Lopott, rabolt, és tudj' az ördög,	1
   Még mit nem mívele.	1
   De ő kiált ellenszegűlve:	1
   "Hozzám ne nyúljatok!	1
   Nemes vagyok... nincs nemesembert	1
   Botozni jogotok."	1
   Hallottad e szót, meggyalázott	1
   Ősének szelleme?	1
   Most már őt húzni nem deresre:	1
   Akasztófára kellene!	1
   Debrecen, 1844. január-február	1
HALVÁNY KATONA	1
   Volt a honvédő legénység	1
   Harcra készülőben;	1
   Volt egy ifju a sereg közt,	1
   Halovány szinében.	1
   "Hát kendnek tán az inába	1
   Szállt a bátorsága?"	1
   Kérdi egy tiszt gúnyolón, "hogy	1
   Képe olyan sárga."	1
   'Tiszt uram,' felelt az ifju,	1
   'Már az az én gondom:	1
   Mérthogy olyan sárga képem?	1
   És azt meg se' mondom.	1
   Még ma úgyis kipiroslik,	1
   Hogyha nem egyébtől:	1
   A kardomról rája feccsent	1
   Ellenség vérétől.'	1
   Debrecen, 1844. január-február	1
SZOMJAS EMBER TŰNŐDÉSE	1
   Ejnye, mi az istennyila!	1
   Üres már a ládafia?	1
   Üres ám -	1
   Jaj pedig be ihatnám!	1
   Száraz kút a gégém csapja,	1
   Süti a szomjuság napja;	1
   Még meggyul,	1
   Ha rá boreső nem hull.	1
   Hm, biz a nem tréfa volna,	1
   A felhőből hogyha folyna	1
   Boreső -	1
   Volna! itt a bökkenő.	1
   Volt a szőlőben határom,	1
   De eladtam tavaly nyáron,	1
   S az ára	1
   Garatomon lejára.	1
   A kocsmából meg már régen	1
   Kikopott az emberségem;	1
   "Addsza - ne!"	1
   Ilyen szépen főznek le.	1
   ...Valami jutott eszembe!	1
   Zálogúl majd azt teszem be.	1
   Előre,	1
   Hitvesem fejkötője!	1
   Jaj de hisz már sírba zártam	1
   Szerelmetes hitestársam,	1
   S ott véle	1
   Nyúgoszik fejkötője.	1
   Oh miért is emlékezem	1
   Halálodra, én kedvesem?	1
   Könny gördül	1
   Azonnal két szemembül.	1
   Hátha könnyeimnek árja,	1
   Uram bocsá'! borrá válna:	1
   Akkor még -	1
   Hej, akkor többet sírnék!	1
   Debrecen, 1844. január-február	1
IVÁS KÖZBEN	1
   Hányadik már a pohár?... csak	1
   Ötödik?	1
   Teremt' ugyse! becsülettel	1
   Működik.	1
   Máskor megfe-felelek kétannyinak:	1
   S lábaim most már öttől is inganak.	1
   Ing a lábam, a nyelvem meg	1
   Elakad -	1
   Torkom a therpomyléi	1
   Szorulat,	1
   Ledionas a bor, mely lecsepege,	1
   Gondolatim... Sex... Rex... Xerxes serege.	1
   Sehogysem t'om kifejezni	1
   Magamat -	1
   Azt hiszitek, hogy talán a	1
   Bor miatt?	1
   Ne higgyétek, édes atyámfiai,	1
   Nekem a bor nem szokott megártani.	1
   Nekem a bor hogymikép is	1
   Ártana?	1
   Hát hiába voltam volna	1
   Katona?	1
   Úgy biz, aki fölmarkolta, katona -	1
   Mégpedig bakancsos voltam valaha.	1
   Zöldhajtókás, sárgapitykés	1
   Közlegény...	1
   Egész a közlegénységig	1
   Fölvivém!	1
   Jó: bakancsom hogy hamar lerúghatám;	1
   Még idővel degradáltak volna tán.	1
   Tyhű, látjátok, ott az könnyen	1
   Megesik,	1
   Mert a katonai pálya	1
   Fene sik;	1
   Legkivált az olyfélének, mint magam,	1
   Kinek kissé akaratos feje van.	1
   Útmutatást nekem ne is	1
   Adjatok,	1
   Szent Dávid hárfájára sem	1
   Hallgatok!	1
   Orrnál fogva senki engem nem cibál, -	1
   Azt cselekszem, ami tetszik... Tudja Pál,	1
   Mit kaszál.	1
   ...Eh, de én itt egyre-másra,	1
   Mint malom,	1
   Csak darálok, csak darálok,	1
   S szomjazom.	1
   Adjatok bort! a malom jól nem megyen:	1
   Hogyha nincs nedv, ami hajtsa, bőviben.	1
   Hadd igyam hát! hogy forogjon	1
   Kerekem -	1
   Meg sem állok, csak a kancsó-	1
   Feneken.	1
   Bárha mindjárt - amint Falstaff szólana -	1
   Bárha, mondom, egy mérföldig tartana.	1
   Hol is hagytam?... tudja gólya...	1
   Úgy igaz!	1
   A malom volt az utósó...	1
   Vagy nem az?	1
   Mit is mondtam a malomról... én bizon	1
   Hogyha présbe csavarítnak sem tudom.	1
   Annyi szent: a szemem héja	1
   Oly nehez,	1
   Mint malomkő... tán az álom	1
   Környekez.	1
   Elég is ma a tivornya, ágyba hát!	1
   Álmadozzuk folytatását... jó 'jszakát!	1
   Debrecen, 1844. január-február	1
BOLDOGTALAN VOLTAM...	1
   Boldogtalan voltam	1
   Teljes életemben;	1
   Csak az vigasztal, hogy	1
   Meg nem érdemeltem.	1
   Boldogtalan leszek,	1
   Koporsóm zártáig;	1
   Csak az vigasztal, hogy	1
   Nincs messze odáig.	1
   Hiába biztattok	1
   Hiába beszéltek -	1
   Tudom azt az egyet,	1
   Hogy nem soká élek.	1
   Debrecen, 1844. január-február	1
NEM VER MEG ENGEM AZ ISTEN...	1
   Nem ver meg engem az isten.	1
   Hogy szeretőt mást kerestem.	1
   Te hagytál el, nem én téged;	1
   Délibáb volt a hűséged.	1
   Iskolába nem járattak,	1
   Olvasni nem tanítottak,	1
   De szemedből kiolvasom,	1
   Hogy szivedben bánat vagyon.	1
   Mért búsulsz? tán megbántad már,	1
   Hogy engemet megbántottál?	1
   Sose búsúlj! úgyis késő;	1
   Ami elmúlt, vissza nem jő.	1
   Találtam már mást magamnak,	1
   Találj te is mást magadnak;	1
   Éljed világodat vele,	1
   Áldjon meg az isten vele.	1
   Debrecen, 1844. január-február	1
HÍRÖS VÁROS AZ AAFŐDÖN KECSKEMÉT...	1
   Tisza-Duna közti tájbeszéd szerint	1
   Hírös város az aafődön Kecskemét,	1
   Ott születtem, annak öszöm könyerét.	1
   A búzáját magyar embör vetötte,	1
   Kakastéjjee szép mönyecske sütötte.	1
   Nincs énnéköm mestörségöm, nem is kő,	1
   Van azé jó keresetöm, jobb se kő,	1
   Vót is, van is, lösz is, hiszöm istenöm,	1
   Míg utast lát a pusztába két szömöm.	1
   Ómáspej a nyergös lovam, nem vöttem,	1
   Szögénylegény szép szörivee szöröztem.	1
   Csillagos a feje, kese a lába -	1
   Mögeresztöm, a szél sem ér nyomába.	1
   Ezön járok, mint kiskiráj, kényösen,	1
   Borjúszájas ingöm lobog szélösen,	1
   Süvegöm a jobb szömömön viselöm,	1
   Mindön embör előtt mög se emelöm.	1
   Be-benézök a bugaci csárdába,	1
   Öszöm, iszom, kedvem szörént rovásra;	1
   Ölégségös hitelöm van ott néköm,	1
   Mögfizetök, böcsületöm nem sértöm.	1
   A vármögye emböreit pej lovam	1
   Csak ojan jól mögösmeri, mint magam.	1
   Ha érköznek, nagyot nyerít - rátermök;	1
   S ha rajt vagyok, gyühetnek már őkeemök!	1
   Debrecen, 1844. január-február	1
TÉL VÉGÉN	1
   Örültök úgye a kies tavasznak?	1
   Maholnap eljő, s annyi élvet ad!	1
   A réteken majd méhek táboroznak,	1
   Megostromolni a virágokat.	1
   S amíg elszántan ütközetre mégyen	1
   A szűz bimbók mézéhes ellene:	1
   Csicserg a szomszéd lombozat hüsében	1
   Madárajakról lelkes harczene. -	1
   Elzárkoztában a kihalt kebelnek	1
   Engem virág, dal, méh nem érdekel...	1
   Ohajtásim mégis mivégre kelnek?	1
   Hogy menjen a tél, menjen gyorsan el.	1
   Én a tavaszt csak annyiból kivánom,	1
   Mert melegebbek lesznek a napok,	1
   S mint mostan, akkor hűlt rideg tanyámon	1
   Kopott ruhámban fázni nem fogok.	1
   Debrecen, 1844. február	1
DE MÁR NEM TUDOM, MIT CSINÁLJAK...	1
   De már nem tudom, mit csináljak?	1
   Meginnám borát az országnak.	1
   S mentül több az, amit megiszom,	1
   Annál iszonyúbban szomjazom.	1
   Mért nem tesz az isten most csodát?	1
   Változtatná borrá a Tiszát,	1
   Hadd lehetnék én meg a Duna:	1
   Hogy a Tisza belém omlana!	1
   Tokaj, 1844. február	1
KERESZTÚTON ÁLLOK...	1
   Keresztúton állok,	1
   Merre tartsak?	1
   Ez kelet felé visz,	1
   Az nyugatnak.	1
   Akármerre megyek,	1
   Mindegy nekem,	1
   Mindenütt szomorú	1
   Az életem.	1
   Mért nem tudom, hol vár	1
   A halál rám?	1
   Hogy egyenesen azt	1
   Választhatnám!	1
   Miskolc, 1844. február	1
EGER MELLETT	1
   Hol jó bort érezek, betérek;	1
   Ne térnék hát Egerbe?	1
   Ha ezt a várost elkerülném,	1
   Az isten is megverne.	1
   Egyúttal azt is megtekintem,	1
   Hol vítt Dobó nagy lelke;	1
   És felköszöntöm, aki őt oly	1
   Dicsőn megénekelte.	1
   S ha majd, amint hiszem, a bortól	1
   Hatalmas kedvem lészen;	1
   Még verset is csinálok - Pesten	1
   Eladhatom jó pénzen.	1
   Áll a határzat, áll erősen,	1
   Be kell Egerbe mennem!	1
   Mert ennyi édes vonzerőnek	1
   Szívem nem állhat ellen.	1
   Andornak, 1844. február	1
EGRI HANGOK	1
   Földön hó, felhő az égen -	1
   Hát hiszen csak hadd legyen!	1
   Rajta nincsen mit csodálni,	1
   Télen ez már ígyen megyen.	1
   Én ugyan nem is tudnám, hogy	1
   Tél vagyon,	1
   Ha ki nem pillantanék az	1
   Ablakon.	1
   Itt benn űlök a melegben,	1
   Környékez sok jóbarát,	1
   Töltögetve poharamba	1
   Egri bércek jó borát.	1
   Jóbarátok, jó borocska -	1
   Kell-e más?	1
   Kebleinkben a kedv egy-egy	1
   Óriás.	1
   Kedvemnek ha magja volna:	1
   Elvetném a hó felett.	1
   S ha kikelne: rózsaerdő	1
   Koszorúzná a telet.	1
   S hogyha földobnám az égre	1
   Szívemet,	1
   Melegítné a világot	1
   Nap helyett! -	1
   Idelátszik a hegy is, hol	1
   Dobó a hír könyvibe	1
   Nagy neve örök betűit	1
   Török vérrel irta be.	1
   Hej, az volt ám még az ember,	1
   Biz az ám!	1
   Míg olyan lesz, sok víz elfoly	1
   A Dunán.	1
   Elvirúlt már a magyarnak	1
   Tettvirágos tavasza!	1
   Hosszu gyáva tespedésben	1
   Pang, sínlődik e haza.	1
   Megjövend-e még az elszállt	1
   Kikelet?	1
   Lesz virány e régtől puszta	1
   Hon felett?...	1
   Eh de hagyjuk, hagyjuk ezt most!	1
   Úgyis ritkán vígadok;	1
   E napot ne háborítsák	1
   Legalább a bánatok.	1
   S a sopánkodásnak ugysincs	1
   Sikere,	1
   S mit tehet mást a lant gyönge	1
   Embere?	1
   El tehát a hon bajával,	1
   Most ez egyszer el vele!	1
   A kitört bút minden ember	1
   Új pohárral öntse le.	1
   Új pohár bort hát, barátim,	1
   Új pohárt!	1
   S ismét újat, az előbbi	1
   Ha lejárt.	1
   Igy!... de ím, mit veszek észre?	1
   Egy század minden pohár;	1
   A jelen hátam mögött van,	1
   Lelkem a jövőben jár.	1
   A jövőben vígan élek,	1
   Boldogon!	1
   Mert nem árva már az egykor	1
   Árva hon.	1
   Eger, 1844. február	1
JAVULÁSI SZÁNDÉK	1
   Mikor térsz már az eszedre, te Sándor?	1
   Tivornya éjjeled és napod;	1
   Az istenért! hisz az ördög elvisz,	1
   Ha még soká így folytatod.	1
   Szeretetreméltó barátom,	1
   Nézd meg csak a tűkörben magadat;	1
   Hát ember az, akit ott látsz? mennykő!	1
   Tükröd kisértetet mutat.	1
   Fiú, légy hát okosabb valahára,	1
   Szedd rendbe rendtelen életedet;	1
   Hidd el, kedves pajtásom, az ember	1
   Korhelység nélkül is ellehet.	1
   Naponként egy messzely borocska,	1
   Én úgy hiszem, ennyi untig elég.	1
   S mi a szerelmet illeti: jobb lesz	1
   Talán szeretők helyett feleség.	1
   De mit beszélek? mit beszéltem!	1
   Messzely borocska és feleség?	1
   Én és feleség, én és messzely bor?	1
   No hisz csupán az kellene még!	1
   O nem, nem! engem a rendes élet	1
   Időnek előtte megölne, tudom;	1
   Költő vagyok, költőileg kell	1
   Végigrohannom az életuton!	1
   Pest, 1844. március-április	1
GYÖNGE VAGYOK...	1
   Gyönge vagyok, lelkem testem	1
   Fáradt.	1
   Vessétek meg nekem azt az	1
   Ágyat.	1
   Vesd meg rózsám, hadd feküdjem	1
   Bele,	1
   Hadd pihenjem ki magamat	1
   Benne.	1
   Istenem! mi van ezen az	1
   Ágyon?	1
   Mindenütt nyom, mindenfelől	1
   Fázom.	1
   Nem vetette rózsám meleg	1
   Keze;	1
   Vetette a halál hideg	1
   Keze.	1
   Pest, 1844. március-április	1
VIRÍT A KIKIRICS...	1
   Virít a kikirics -	1
   Csak viríts, csak viríts...	1
   Én ugyis hervadok,	1
   Hervadok, száradok,	1
   Csak viríts, kikirics!	1
   Süt a nap sugára	1
   Halovány orcámra;	1
   Sütni fog maholnap	1
   Alacsony siromnak	1
   Kis keresztfájára.	1
   Anyám, édes lelkem!	1
   Mért zokogsz mellettem?	1
   Ki annyit szenvedett,	1
   Mint szegény gyermeked,	1
   Jobb annak odalenn.	1
   Pest, 1844. március-április	1
MI NAGYOBB A NAGY SZENTGELLÉRTHEGYNÉL...	1
   Mi nagyobb a nagy Szentgellérthegynél?	1
   Mi mélyebb a Duna vizénél?	1
   Dunaviznél mélyebb mély szerelmem,	1
   Szentgellértnél nagyobb nagy keservem.	1
   Dunaparton fűbe heveredtem,	1
   Halásztak a halászok mellettem,	1
   Kihalásztak sok apró kis halat,	1
   Hálójokban alighogy megakadt.	1
   Ha azt tudnám, hogy az én hálómba	1
   Valami nagyon nagy hal akadna,	1
   Akkora, hogy berántana engem:	1
   Nekem is volna halászni kedvem.	1
   Pest, 1844. március-április	1
BETEGSÉGEMBEN	1
   Megmondtam úgye?: térj eszedre!	1
   S te nem fogadtad szavamat;	1
   Tovább üzéd eszeveszetten	1
   Az ostobáskodásokat.	1
   Most szépen vagy, szépen... de úgy kell	1
   Az ilyen szeleverdinek!	1
   Hanem mit prédikálok? késő	1
   Eső után a köpönyeg.	1
   Amint van, úgy van; most a dolgon	1
   Már változtatni nem lehet,	1
   És legjobb, amit tehetek, ha	1
   Előveszem türelmemet.	1
   Ah, türelem! reád lelkemnek	1
   Valóban nagy szüksége van;	1
   Itten heverni a kórágyon,	1
   Kínok között, magányosan!	1
   Lám, irtózám a házasságtól,	1
   Mondám, hogy nem kell feleség;	1
   Pedig egy szép, egy hű menyecském	1
   Ha volna most, mi jól esnék!	1
   Hozzám hajolna, édes ajka	1
   Elcsókolná fájdalmamat,	1
   És ölelése enyhet adna,	1
   Minőt az orvosság nem ad. -	1
   S tán eddig is azért ejték csak	1
   Nő elleni beszédeket,	1
   Mivelhogy senki, senki nem volt,	1
   Nem volt, ki engem szeretett.	1
   S ha lenne... oh, ha lenne! érzem:	1
   Szeretni tudnék végtelen! -	1
   Megérem-e, hogy nekem is lesz	1
   Szép csendes házi életem?	1
   Pest, 1844. március-április	1
VÁNDORÉLET	1
   Barabás rajzához	1
   Szent Kleofás!	1
   Milyen karaván...	1
   Nem lehet más,	1
   Mint oláhcigány;	1
   Avvagy e szép útazási rend	1
   S pőre purdék serge mit jelent?	1
   Ott huzódik a diszes csapat	1
   Hosszu sorban zöld erdő alatt;	1
   A családfő vén, kehes lovon,	1
   Kit kötőfékszárnál fogva von	1
   Üggyel-bajjal egy izmos legény...	1
   No hisz izzad még az is szegény!	1
   Mert bizony már régen lehete,	1
   Hogy gabancuk a csikófogat	1
   Elhullatta... s most mi élete?	1
   Koplalásban tölt gyásznapokat.	1
   Ily esetben aztán ép erő	1
   Nem tudom, hogy volna nyerhető.	1
   S ami több, ki rája nehezűl,	1
   Nemcsak a jó dáde egyedűl:	1
   Oldalain egy-egy tarisznya lóg,	1
   S mindenikben rajkók láthatók;	1
   Ki-kidugván borzas fejöket,	1
   Pityeregnek szörnyü éneket,	1
   Mert helyök nem legkényelmesebb;	1
   A gyaloglás? még keservesebb!	1
   Ugy sipognak, mint az orgona,	1
   S tudja isten, meddig tartana?	1
   De nagyapjok hátra-hátrarúg,	1
   S meglapulnak szépen a fiúk.	1
   Megy megettök férj, menyecske, lyány	1
   Egymás mellett és egymás után.	1
   Ki bagóz, ki füstöt ereget,	1
   Képezőleg terhes felleget,	1
   Mely szemet rág, s fojtja a tüdőt.	1
   Tán dohányuk paprikában főtt.	1
   Leghátul kócmadzagon pedig	1
   Egy lopott malac hetvenkedik.	1
   Boldogúlni nem lehet vele!	1
   Sejt tán, hogy napja alkonyúl,	1
   Azért viseli magát roszúl.	1
   De segít a meszelő nyele,	1
   Mellyel a derék családanya	1
   Nagy vitézül nekirohana.	1
   Igy intéznek bátor lépteket	1
   Faluvégtől falu végeig.	1
   Ily hős népet mi sem rettegtet...	1
   Csak a szél! ezt megsüvegelik.	1
   S okosan! mert a kaján elem	1
   Mértéken túl emberségtelen.	1
   Néha rájok amidőn akad:	1
   Súg fülökbe olyan dolgokat,	1
   Hogy lábszárok is remeg bele,	1
   Mintha volna nyárfa levele.	1
   De ha szél úr könnyü szekeren	1
   Gyors lovakkal más vidékre hajt:	1
   Régi kedvök ismét ott terem,	1
   S farba rúgnak minden földi bajt.	1
   Pest, 1844. április	1
SZERELEM- ÉS PIPADAL	1
   Szeretlek én téged, pipám!	1
   És a dohányt, mely benned ég;	1
   Hogy is ne? füstöd fellege,	1
   Miként galambom szeme, kék.	1
   Szeretem én galambomat,	1
   Miként szeretem a dohányt;	1
   Hogy is ne? pipa és leány	1
   Érettem égnek egyaránt.	1
   S miként a lyányszem s mint a füst,	1
   Nem kék-e a menny födele?	1
   S miként ezek, a mennyfödél	1
   - Csillagtűzben - nem lángol-e?	1
   Hasonmásául alkotá	1
   Az ég e kettőt énnekem,	1
   Hogy látva őket lássam azt,	1
   Kitől boldogságom nyerem.	1
   Pest, 1844. április	1
FÜSTBEMENT TERV	1
   Egész uton - hazafelé -	1
   Azon gondolkodám:	1
   Miként fogom szólítani	1
   Rég nem látott anyám?	1
   Mit mondok majd először is	1
   Kedvest, szépet neki?	1
   Midőn, mely bölcsőm ringatá,	1
   A kart terjeszti ki.	1
   S jutott eszembe számtalan	1
   Szebbnél-szebb gondolat,	1
   Mig állni látszék az idő,	1
   Bár a szekér szaladt.	1
   S a kis szobába toppanék...	1
   Röpűlt felém anyám...	1
   S én csüggtem ajkán... szótlanúl...	1
   Mint a gyümölcs a fán.	1
   Dunavecse, 1844. április	1
EGY ESTÉM OTTHON	1
   Borozgatánk apámmal;	1
   Ivott a jó öreg,	1
   S a kedvemért ez egyszer -	1
   Az isten áldja meg!	1
   Soká nem voltam otthon,	1
   Oly rég nem láta már,	1
   Úgy megvénült azóta -	1
   Hja, az idő lejár.	1
   Beszéltünk erről, arról,	1
   Amint nyelvünkre jött;	1
   Még a szinészetről is	1
   Sok más egyéb között.	1
   Szemében "mesterségem"	1
   Most is nagy szálka még;	1
   Előitéletét az	1
   Évek nem szünteték.	1
   "No csak hitvány egy élet	1
   Az a komédia!"	1
   Fülemnek ily dicsérést	1
   Kellett hallgatnia.	1
   "Tudom, sokat koplaltál,	1
   Mutatja is szined.	1
   Szeretném látni egyszer,	1
   Mint hánysz bukfenceket."	1
   Én műértő beszédit	1
   Mosolygva hallgatám;	1
   De ő makacs fej! föl nem	1
   Világosíthatám.	1
   Továbbá elszavaltam	1
   Egy bordalom neki;	1
   S nagyon, nagyon örültem,	1
   Hogy megnevetteti.	1
   De ő nem tartja nagyra,	1
   Hogy költő-fia van;	1
   Előtte minden ilyes	1
   Dolog haszontalan.	1
   Nem is lehet csodálni!	1
   Csak húsvágáshoz ért;	1
   Nem sok hajszála hullt ki	1
   A tudományokért.	1
   Utóbb, midőn a bornak	1
   Edénye kiürűlt,	1
   Én írogatni kezdtem,	1
   Ő meg nyugonni dűlt.	1
   De ekkor száz kérdéssel	1
   Állott elő anyám;	1
   Felelnem kelle - hát az	1
   Irást abban hagyám.	1
   És vége-hossza nem lett	1
   Kérdezgetésinek;	1
   De nekem e kérdések	1
   Olyan jól estenek.	1
   Mert mindenik tükör volt,	1
   Ahonnan láthatám:	1
   Hogy a földön nekem van	1
   Legszeretőbb anyám!	1
   Dunavecse, 1844. április	1
IRTÓZTATÓ CSALÓDÁS	1
        Elvégezém az én szivemben,	1
        hogy magamat adnám boritalra.	1
                                           Biblia	1
   A lelkem is sir!... - És miért?	1
   O mert roppant bubánat ért!	1
   Fogalmatok sincs róla, mi	1
   Gyászos, költőnek hallani:	1
   Hogy verse hitvány, verse rosz,	1
   S egy kukk dicsőséget se' hoz...	1
   És én hallottam ezeket,	1
   És szívem ketté nem repedt!	1
   Mi több: mely verseim felett	1
   Mondának ily itéletet?	1
   Szép bordalok, jó bordalok!	1
   Tirólatok, tirólatok	1
   Hallottam ezt.... pedig hivém,	1
   Hogy a hir kakasüllején	1
   Anakreon. Vitéz Mihály	1
   S Béranger már alattam áll,	1
   Alattam áll általatok	1
   Szép bordalok, jó bordalok!	1
   S ím szép hitem tündérhona	1
   A magasból lepottyana.	1
   Amen hát! amint van, legyen;	1
   Meghajtom a sorsnak fejem,	1
   És tűrök türedelmesen -	1
   Nem zengem többé sohasem,	1
   Nem zengem én a bort... csupán	1
   Torkomba öntöm ezután.	1
   Pest, 1844. április	1
FÜRDIK A HOLDVILÁG AZ ÉG TENGERÉBEN...	1
   Fürdik a holdvilág az ég tengerében,	1
   Méláz a haramja erdő közepében:	1
   Sűrű a füvön az éj harmatozása,	1
   De sűrűbb két szeme könnyének hullása.	1
   Baltája nyelére támaszkodva mondja:	1
   "Mért vetettem fejem tilalmas dolgokra!	1
   Édesanyám, mindig javamat akartad;	1
   Édesanyám, mért nem fogadtam szavadat?	1
   Elhagytam házadat, földönfutó lettem,	1
   Rablók, fosztogatók közé keveredtem;	1
   Most is köztük élek magam szégyenére,	1
   Ártatlan útasok nagy veszedelmére.	1
   Elmennék én haza, itt hagynám ezeket,	1
   Örömest itt hagynám, de most már nem lehet:	1
   Édesanyám meghalt... kis házunk azóta	1
   Régen összeroskadt... s áll az akasztófa."	1
   Pest, 1844. április	1
A CSAPLÁRNÉ A BETYÁRT SZERETTE...	1
   A csaplárné a betyárt szerette,	1
   De a betyár őtet nem szerette.	1
   Csaplárnénak örökbevett lyánya	1
   Volt a betyár egész boldogsága.	1
   A csaplárné ezt megirigyelte,	1
   Irígységből a leányt elverte,	1
   Elverte a háztól a világba;	1
   Pedig ott kinn tél, fagy volt javába'.	1
   A szegény lyány ment egy kis darabot,	1
   Aztán leűlt, űltében megfagyott.	1
   Esett ez a betyárnak tudtára,	1
   S csaplárnénak lett kínos halála.	1
   Betyár ezért hóhérkézre kerűlt,	1
   De nem bánta ő, még inkább örűlt;	1
   Mert mióta a lyányt elvesztette:	1
   Pipa dohányt sem ért az élete.	1
   Pest, 1844. április	1
MAGÁNY	1
   Messze, messze a világ zajátul	1
   E kis faluban,	1
   Itt kivánok élni én ezentul	1
   Csendben, boldogan.	1
   Boldogan! mert haj a nagy világban	1
   Boldog nem valék;	1
   Üldözött az utcán és szobámban	1
   A föld és az ég.	1
   Nem volt biztos sem napom, sem éjem;	1
   Vad hiúz-szemek	1
   Támadásra, elfogásra készen	1
   Egyre lestenek.	1
   Összeszedtem végre sátorfámat,	1
   S szépen megszökém,	1
   S itt vagyok, hol a nap újra támad	1
   Éltem bús egén.	1
   Szent magány! hegyláncaid tetőin	1
   Át nem látnak ők,	1
   Szívtelen, rémarcu üldözőim	1
   ... A hitelezők.	1
   Dunavecse, 1844. április	1
EBÉD UTÁN	1
   Ugy jóllaktam, hogy még!...	1
   Egyet nyujtózom, és	1
   Aztán tied vagyok,	1
   Imádott heverés!	1
   Oh kedves pamlagom,	1
   Be áldott puha vagy!	1
   Ki téged föltalált,	1
   Az volt ám még az agy. -	1
   Kölyök, pipát ide...	1
   Siess, a nagyapád!	1
   Nincs rútabb valami,	1
   Mint az a lomhaság.	1
   Add errébb hát, ökör!	1
   Én nyuljak érte tán?	1
   Nem elég tőlem, hogy	1
   Föltátom rá a szám? -	1
   Istentelen legye!	1
   Ingerkedik velem...	1
   Kergesd el... a kutya	1
   Ott űl a fülemen.	1
   Az ember élete	1
   Méreggel van tele;	1
   Csodák csodája, hogy	1
   Meg nem pukkad bele.	1
   Húzd a függönyt odább	1
   Azon az ablakon;	1
   Hadd lám, az építés	1
   Ott kinn meddig vagyon?	1
   Á, szépecskén halad,	1
   Munkálnak mindenütt...	1
   De tedd b' az ablakot,	1
   A nap szemembe süt.	1
   Disznó forró idő!...	1
   No semmi; legalább	1
   Ki ott kinn dolgozik,	1
   Nem hűti meg magát.	1
   Dunavecse, 1844. április-május	1
ÁLMODOM-E?	1
   Álmodom-e?	1
   Vagy látok igazán?	1
   S akit látok,	1
   Tündér-e vagy leány?	1
   Akár leány,	1
   Akár tündér lenne,	1
   Mit bánnám én,	1
   Csak belém szeretne!	1
   Dunavecse, 1844. április-május	1
ZSUZSIKÁHOZ	1
   Ne hozd, ne hozd azt a bort, kisleány!	1
   Hisz már a nélkül is részeg vagyok -	1
   Megrészegített kellemed,	1
   Fölfordította eszemet,	1
   Nem ihatom... nem kell... sok, ami sok.	1
   Vagy a borban szerelmet hozsz talán?	1
   Azt, angyalom?... szerelmedet?... nekem?...	1
   Úgy addsza azt a poharat.	1
   Iszom, míg egy csepp sem marad,	1
   Legyen bár méreg, addsza, lenyelem!	1
   Dunavecse, 1844. április-május	1
GAZDÁLKODÁSI NÉZETEIM	1
   Jertek, barátim, van egy-két forintom,	1
   Hágjunk nyakára, a rézangyalát!	1
   Mit a jövendő! arra semmi gondom;	1
   A jóisten majd eztán is csak ád.	1
   Azért szerezzem a pénzt, hogy legyen?	1
   Azért szerzem, hogy eligyam s egyem.	1
   Mert oh barátim, a terített asztal	1
   Dicsőbb, mint Ádám-Éva édene;	1
   Ez ami búban engemet vigasztal,	1
   Ennél virít a lét kietlene.	1
   Szerzem tehát a pénzt, nem hogy legyen,	1
   Hanem azért, hogy eligyam s egyem.	1
   Emberségemre! nincs szánandóbb pára,	1
   Mint kit fukarság nyavalyája bánt;	1
   Halmozva kincset kincse halmazára,	1
   Küzd, fárad, izzad, s él koldús gyanánt.	1
   Nekem nem kell a pénz csak hogy legyen;	1
   Megszerzem én, hogy eligyam s egyem.	1
   Azt mondják e rend érdemes vitézi:	1
   Ki nem zsugorgat, mig nyujt a jelen,	1
   A múltat könnyen búslakodva nézi	1
   Öreg korának szük időiben.	1
   S én mégsem szerzem a pénzt, hogy legyen -	1
   Csupán azért, hogy eligyam s egyem.	1
   Megnyugtat egykor, tán ha semmim sem lesz,	1
   Hogy ameddig volt, jól éltem vele;	1
   De most ha mennék éhen őseimhez,	1
   Nem lenne sírom nyúgalom helye.	1
   Ebből indulva, nem hogy meglegyen,	1
   De szerzek pénzt, hogy eligyam s egyem.	1
   Menjünk tehát, és e néhány forinton	1
   Élvezzük a jót, mennyiben lehet;	1
   Meg sem jövünk, szent Jóllakásra mondom,	1
   Míg egy rosz pótra nyomja zsebemet -	1
   Mert nem szerzém én e pénzt, hogy legyen:	1
   Azért szerzém, hogy eligyam s egyem.	1
   Dunavecse, 1844. április-május	1
HATTYÚDALFÉLE	1
   Bizony, bizony csehül vagyunk!	1
   Mellem szorúl, majd megfulok,	1
   S szivem táján valami rág...	1
   Belőled én, árnyékvilág,	1
   Aligha el nem patkolok.	1
   Hányszor kivántam a halált!	1
   És most midőn már közeleg,	1
   Midőn félig rám lehele:	1
   Olyanformán vagyok vele,	1
   Mint a mesében az öreg.	1
   Hiába! bármi a halál,	1
   Az élet nála többet ér.	1
   Van ottan béke - semmi más;	1
   Van itten bú - de vígadás	1
   Kéjében is pezsg ám a vér.	1
   S én már maholnap elhagyok	1
   Örömeket, fájdalmakat.	1
   Most gomblyukamban a virág,	1
   S ha újra zöldül a világ:	1
   Talán sirom halmán fakad.	1
   S ti majd, ti jó fiúk, kiket	1
   Hozzám barátság lánca köt,	1
   Kikkel most annyi éjszakát	1
   Fölségesen virasztok át:	1
   Gyászoltok a halott fölött.	1
   De én azt mondom, társaim,	1
   Hogy engem ne gyászoljatok;	1
   Természetünktől az elüt -	1
   Mert tudjátok, velem együtt,	1
   Ti mind víg fickók voltatok.	1
   Jertek ki hozzám legfölebb,	1
   S ha állotok sirom körűl:	1
   Vigan hangoztassátok itt	1
   Holt cimborátok dalait	1
   A múlt idők emlékeűl!	1
   Dunavecse, 1844. április-május	1
SÍROM	1
   Hogyha én majd meghalok,	1
   Nem leszen kő síromon;	1
   Egy kis fejfa lesz a jel,	1
   Ahová teszik porom.	1
   De ha megkövűl a kín,	1
   Mely most elhat lelkemig:	1
   Alacsony sirom fölött	1
   Piramíd emelkedik.	1
   Dunavecse, 1844. április-május	1
ÉJJEL	1
   Kinézek én, benéz a hold	1
   Szobámnak ablakán:	1
   Sugárait szerelmesen	1
   Mosolygva hinti rám.	1
   Szegény bohó! mit kandikálsz	1
   Olyan szerelmesen?	1
   Avvagy talán azt gondolod,	1
   Hogy képedet lesem?	1
   Eszem ágába' sincs biz a,	1
   Hogy téged nézzelek.	1
   Isten hirével elmehetsz -	1
   Mit gondolok veled!	1
   Ott általellenben lakik	1
   Az én kedves babám;	1
   Azt várom én, ha valahogy	1
   Még megpillantanám.	1
   Dunavecse, 1844. április-május	1
ZSUZSIKÁHOZ	1
   Kicsinke szőke kis leányka,	1
   Az én szerelmem nagy!	1
   És tárgya e nagy szerelemnek	1
   Kis szőke lány, te vagy.	1
   Mit mondasz erre szőke kislány?...	1
   De ez csak fele még.	1
   Azon volnék én, hogy te lennél	1
   Énnékem feleség!	1
   Eljössz-e hozzám? el?... szépséges	1
   Szép fejkötőt veszek,	1
   S csak azt mondom: kimondhatatlan	1
   Hüséges férj leszek.	1
   Őrzöm szemem fényét, de téged	1
   Még jobban őrzelek,	1
   Hogy drága egészségednek ne	1
   Ártson hideg, meleg.	1
   Ott fenn lakunk Pest városában,	1
   Az élet ott vig ám!	1
   De az atyushoz is lejárunk	1
   Kivált pénzfogyatán.	1
   Hogy suttogják majd, ha az utcán	1
   Végigmegyek veled:	1
   Petőfi felesége!... Erről	1
   Csinál szép verseket.	1
   Csinálok ám teringettét is,	1
   Hogy bámulnak bele!	1
   Maholnap egész Magyarország	1
   Nevemmel lesz tele.	1
   Ugy estenként csak nekiűlök,	1
   Te meg majd azalatt	1
   Lefekszel szépen s melegíted	1
   Előre ágyamat.	1
   S ha elkészűl egy-egy dicső vers,	1
   Én is levetkezem,	1
   Hozzád simúlok és azt mondom:	1
   Menj beljebb, gyermekem!	1
   Igy éldegélnénk... hát csak ennyit	1
   Akartam mondani.	1
   Mit szólsz rá szőke kislány, lesz-e	1
   Belőle valami?	1
   Dunavecse, 1844. április-május	1
VIZEN	1
   Beszélgetnek sajkámmal	1
   A fecsegő habok;	1
   Feszítem a lapátot,	1
   Hogy szinte izzadok.	1
   Anyám, ha mostan látnál,	1
   Tudom, hogy mondanád:	1
   "Az istenért... ha feldőlsz...	1
   Nem féled a halált?"	1
   Apám, ha mostan látnál,	1
   Tudom, hogy mondanád:	1
   "Az ördög hurcol arra,	1
   Szaggatni a ruhád."	1
   Dunavecse, 1844. április-május	1
A FALUBAN UTCAHOSSZAT...	1
   A faluban utcahosszat	1
   Muzsikáltatom magamat;	1
   Tele palack a kezembe',	1
   Táncolok, mint veszett fene.	1
   Huzd rá, cigány, siralmasan,	1
   Hogy magamat kisírhassam,	1
   De majd ott az ablak alatt	1
   Húzzatok valami vigat.	1
   Ott lakik az én csillagom,	1
   Az én bujdosó csillagom,	1
   Aki tőlem elbujdosott,	1
   S világát mással éli most.	1
   Hej cigányok, itt az ablak:	1
   Most a leges-legvigabbat!	1
   Ne lássa az a csalfa lyány,	1
   Hogy búsulok csalfaságán.	1
   Dunavecse, 1844. április-május	1
POHARAMHOZ	1
   Különben én becsüllek, oh pohár!	1
   Csak egy van benned, amit restelek;	1
   Azt restelem csak benned, oh pohár!	1
   Hogy olyan könnyen kihörpentelek.	1
   Ha én tenéked volnék, oh pohár!	1
   Ki nem fogynék a borból sohasem;	1
   Aztán, ha nékem volnál, oh pohár!	1
   Innál belőlem véges-végtelen.	1
   Dunavecse, 1844. április-május	1
DEÁKPÁLYÁM	1
   Diligenter frequentáltam	1
   Iskoláim egykoron,	1
   Secundába ponált mégis	1
   Sok szamár professorom.	1
   A poesisból is ebbe	1
   Estem inter alia;	1
   Absurdum pedig, de nagy, hogy	1
   Ennek kelljen állnia.	1
   El sem obliviscálnak, mert	1
   Ha occasióm akadt:	1
   Kutyáliter infestáltam	1
   E jó dominusokat.	1
   Egynek plane... no de minthogy	1
   Szerelemhistória,	1
   Talán jobb lesz in aeternum	1
   Sub rosa maradnia.	1
   Csak denique mi közöttünk	1
   Sine fine folyt a per,	1
   S consilium abeundi	1
   Lett a vége breviter.	1
   Ergo mentem, és vagáltam	1
   A hazában szanaszét;	1
   Verte tandem a bal combom	1
   Kard... azaz hogy panganét.	1
   Dunavecse, 1844. április-május	1
AZ ÉN TORKOM ÁLLÓ MALOM...	1
   Az én torkom álló malom;	1
   Úgy őröl, ha meglocsolom.	1
   Árva szívem a molnárja,	1
   Bánatot hord garatjára.	1
   Az én feleségem torka	1
   Valóságos pergő rokka;	1
   Hej az én jó feleségem	1
   Pörpatvart fon azon nékem.	1
   Zúg, ha őröl, zúg a malom...	1
   Csak hadd zúgjon, locsolgatom;	1
   Zúgjon, zúgjon - ne halljam meg,	1
   Hogy kincsem rokkája pereg.	1
   Dunavecse, 1844. április-május	1
TE SZIVEMNEK SZÉP GYÖNYÖRŰSÉGE...	1
   Te szivemnek szép gyönyörűsége,	1
   Mért van szivednek kőkeménysége?	1
   Csakugyan meg akarsz,	1
   Meg akarsz ölni hát?	1
   Vagy mért nem enyhíted	1
   Szeretőd fájdalmát?	1
   Szeretőd vagyok én, hű szeretőd,	1
   Elmondhatom isten, ember előtt;	1
   De azt is mondhatom,	1
   Hogy ez a világ nagy,	1
   S a világon te a	1
   Legkegyetlenebb vagy.	1
   Dunavecse, 1844. április-május	1
MEREDEK A PINCEGÁDOR...	1
   Meredek a pincegádor,	1
   Nehéz teher az a mámor.	1
   Hazafelé mendegéltem,	1
   Terhe alatt összedőltem -	1
   Összedőltem!	1
   Elnyúltam a föld színére,	1
   Megeredt az orrom vére.	1
   Ha ott tégla nem lett volna:	1
   Orrom vére nem folyt volna -	1
   Nem folyt volna!	1
   Nem járnék én a pincébe	1
   Jó időbe', rosz időbe'...	1
   De tehetek is én arról,	1
   Hogy oly igen jó az a bor -	1
   Jó az a bor!	1
   Dunavecse, 1844. április-május	1
KATONA BARÁTOMHOZ	1
   Ha előttem a multat kitárja	1
   Képzeményim hű panorámája:	1
   Katona barátom!	1
   Tévelygő szememnek	1
   Elfáradt sugára	1
   Képeden pihen meg.	1
   Oh ez a mult! pusztaság vidéke,	1
   Mely felett hő, tikkasztó nap ége.	1
   Te a pusztaságban	1
   Árnyékos fa voltál,	1
   Új erőt szereztem	1
   Enyhe sátorodnál.	1
   Kedvezett a jószerencse nékem:	1
   Túljövék e szomorú vidéken.	1
   De itt is nagyobb volt	1
   A bú örömemnél:	1
   Mit használt, hogy jöttem?	1
   Ha te nem jöhettél.	1
   S amióta sors parancsolatja	1
   Közös útunk kettéágaztatta.	1
   Évek érkezének,	1
   Évek távozának,	1
   És még csak hirét sem	1
   Hallhatók egymásnak.	1
   El vagyok már szívedben feledve?	1
   Vagy jutok még néha tán eszedbe?	1
   Vagy, miként emlékem	1
   Rajzol egyre téged?	1
   Szinte rajzol engem	1
   Nem muló emléked?	1
   Dunavecse, 1844. április-május	1
ÁRVALYÁNYHAJ A SÜVEGEM BOKRÉTÁJA...	1
   Árvalyányhaj a süvegem bokrétája,	1
   Árva leány a szerelmem violája;	1
   Azt magamnak kinn a pusztán szakasztottam,	1
   Ezt magamnak a faluban választottam.	1
   Gyönyörű kis szőke leány a kedvesem,	1
   De hogy jó lesz, még abban sem kételkedem.	1
   A kék virág tiszta búza között terem,	1
   Mátkámnak is kék virág van a szemiben.	1
   Lacháza, 1844. június	1
MI FOLYT OTT A MEZŐN...	1
   Mi folyt ott a mezőn?	1
   Patakvíznek gyöngye -	1
   Hát szeretőm arcán?	1
   A búbánat könnye.	1
   Hadd folyjon a patak!	1
   Habjai mentében	1
   Piros rózsa fejlik	1
   A zöld mezőségen.	1
   De könnyed ne folyjon,	1
   Lelkem kisleánya!	1
   Elhervad a könnytől	1
   Orcáid rózsája.	1
   Pest, 1844. június	1
ELVENNÉLEK ÉN, CSAK ADNÁNAK...	1
   Elvennélek én, csak adnának,	1
   De hiába szólok anyádnak!	1
   Megtagadja tőlem kezedet;	1
   Nem tudom, az oka mi lehet.	1
   Olyan háborodott az elmém!	1
   Sokszor sírnék, ha nem szégyelném.	1
   Mért nem vagyok felhő az égen?	1
   Sírnom akkor nem volna szégyen.	1
   Miért nem termettem búzának!	1
   Aratás van, most levágnának;	1
   Nem kellene soká szenvednem	1
   Ebben a keserves életben.	1
   Pest, 1844. június	1
NEM NÉZEK ÉN, MINEK NÉZNÉK? AZ ÉGRE...	1
   Nem nézek én, minek néznék? az égre;	1
   Belenézek kedvesem kék szemébe.	1
   Kedvesemnek kék szemében van egem,	1
   Onnan süt rám tiszta napfény melegen.	1
   Nekem ez a világ nem is kellene,	1
   Ha nem volna kedvesem két kék szeme;	1
   Ez az egy szép, ami van a világon,	1
   Ezen a rút, ezen a csúf világon.	1
   Ne nézzetek kedvesemnek szemébe!	1
   Ne ejtsetek engemet a kétségbe!	1
   Féltve őrzöm, féltve őrzöm kincsemet,	1
   A leggyönyörűségesebb kék szemet.	1
   Pest, 1844. június	1
MONDOM, NE INGERKEDJETEK VELEM...	1
   Mondom, ne ingerkedjetek velem!	1
   Nem ismeritek a természetem.	1
   Ha föltámad haragom szélvésze,	1
   Nem marad el fejek beverése.	1
   Jó a tréfa, jó a maga helyén,	1
   De boszant, ha a mértéken túlmén.	1
   S ki megboszant, legyen az akárki,	1
   Megtanítom kesztyűbe' dudálni.	1
   De te, kislyány, mit huzódol tőlem?	1
   Hiszen ezt én nem neked beszélem;	1
   Gyere mellém, eszem a szépséged,	1
   A világért sem bántalak téged!	1
   Pest, 1844. június	1
EZ A VILÁG AMILYEN NAGY...	1
   Ez a világ amilyen nagy,	1
   Te, galambom, oly kicsiny vagy;	1
   De ha téged birhatnálak,	1
   A világért nem adnálak!	1
   Te vagy a nap, én az éjjel,	1
   Teljes teli sötétséggel;	1
   Ha szivünk összeolvadna,	1
   Rám be szép hajnal hasadna!	1
   Ne nézz reám, süsd le szemed -	1
   Elégeti a lelkemet!	1
   De hisz úgysem szeretsz engem,	1
   Égjen el hát árva lelkem!	1
   Pest, 1844. június	1
SZÍNBÍRÁLAT	1
   Hogy játszottak? ne is kérdezzétek!	1
   Vétek volt ma őket nézni, vétek.	1
   Ily kontárkodás mégis gyalázat;	1
   Csaknem megszalasztották a házat.	1
   Semmi tűz egyben sem, semmi lélek!	1
   Mint fajankók, úgy álltak s beszéltek.	1
   A darab is rosz, silány végképen,	1
   Untató a legnagyobb mértékben.	1
   Ásitottam, hányat és minőket!	1
   S oly sötét volt, tán világ sem égett.	1
   (Hol maradhatott az a kislyány? hol?	1
   Üres volt, amelybe jár, a páholy.)	1
   Pest, 1844. június	1
KERÉNYI FRIGYESHEZ	1
   Szerelmetes barátom, jó napot!	1
   (Vagy estét... amint e firkát kapod.)	1
   Hát hány hét a világ Eperjesen?	1
   Hallom, hogy szenvedtél keservesen,	1
   De csakhogy már bajod végén vagyon!	1
   Örvendek én ezen, pedig nagyon;	1
   Mert, oh barátom, azt elhiheted,	1
   Hogy szörnyü mód szeretlek tégedet.	1
   Már ismeretlen is szerettelek,	1
   Hát még mióta rusztiztam veled!	1
   T'od, a Komlóban, persze, hogy tudod;	1
   Hogy is feledhetnéd azt a napot?	1
   Én részemről csak el nem feledem,	1
   Legyen bár Matuzsálem-életem.	1
   Nos hát te jól vagy, hál' istennek! Én?	1
   Mint gazdag városban szegény legény.	1
   Másfél hete, hogy őket elhagyám.	1
   Kiknél valék, apám és jó anyám.	1
   Apám kibékült; volt is rája ok:	1
   Hiszen szinész már többé nem vagyok.	1
   Örűl ő - de olyasmit érzek én,	1
   Mit a paradicsomnak küszöbén	1
   Almátevett ősünk érezhetett,	1
   Midőn belőle kikergettetett.	1
   Ott éltem volna én a színpadon	1
   Kín és gyönyör közt... hírben.. szabadon...	1
   Dicső álom volt. Volt! Már elmula.	1
   Borúljon rá felejtés fátyola.	1
   Mint mondám, itt vagyok másfél hete,	1
   Másodmagammal jöttem én ide.	1
   Tudod, ki az, ki Pestre elkisért?	1
   A bú - egy szép kis szőke gyerkemért.	1
   Szegényke! titkolá, hogy értem ég.	1
   Midőn bucsúzni hozzá elmenék,	1
   Oly szomorúan pillantott felém;	1
   S ösztönszerűleg én megölelém.	1
   És csókot érzék, forrót, ajkamon,	1
   És könnyet érzék, forrót, arcomon. -	1
   Én nem tudám, hogy őtet szeretem,	1
   De amidőn megindult szekerem,	1
   S elgondolám, hogy végkép elhagyom:	1
   Elkezde fájni a szivem nagyon.	1
   Mi egymáséi soha nem leszünk,	1
   Egymást feledni lesz talán eszünk.	1
   Egyébiránt időm honn jól telék.	1
   Vers, pajtikám, hó! vers termett elég,	1
   Nem vagyok én verseknek szűkiben,	1
   Bár pénzem jőne olyan könnyeden.	1
   A pénz, a pénz! ez ám a bökkenő.	1
   Ez életünkben a szekérkenő.	1
   Nélkűle a kerék lassan forog,	1
   S forgása közben szörnyen nyikorog.	1
   Azonban érte nem töröm magam;	1
   Jelenleg is - amennyi, annyi - van.	1
   Naponként jön, miből eszem s iszom;	1
   A holnapról én nem gondolkozom,	1
   S ha a jövőbe vetem is szemem:	1
   Vagyon dolgában bizonyára nem;	1
   Azt kérdezem magambam legfölebb:	1
   Mikor mulathatok megint veled?	1
   Veled s a többiekkel, akiket,	1
   Mint téged, oly őszintén szeretek.	1
   Ti vagytok nékem minden örömem;	1
   Emlékezetben legyetek velem,	1
   Míg a boldogság szép órája üt:	1
   Hol ismét áldomásozunk együtt!	1
   Pest, 1844. június 25.	1
ISTVÁN ÖCSÉMHEZ	1
   Hát hogymint vagytok otthon, Pistikám?	1
   Gondoltok-e ugy néha-néha rám?	1
   Mondjátok-e, ha estebéd után	1
   Beszélgetéstek meghitt és vidám,	1
   Mondjátok-e az est óráinál:	1
   Hát a mi Sándorunk most mit csinál?	1
   És máskülönben hogy van dolgotok?	1
   Tudom, sokat kell fáradoznotok.	1
   Örök törődés naptok, éjetek,	1
   Csakhogy szükecskén megélhessetek.	1
   Szegény atyánk! ha ő ugy nem bizik	1
   Az emberekben: jégre nem viszik.	1
   Mert ő becsűletes lelkű, igaz;	1
   Azt gondolá, hogy minden ember az.	1
   És e hitének áldozatja lett,	1
   Elveszte mindent, amit keresett.	1
   Szorgalmas élte verítékinek	1
   Gyümölcseit most más emészti meg.	1
   Mért nem szeret ugy engem istenem?	1
   Hogy volna mód, sorsán enyhítenem.	1
   Agg napjait a fáradástul én	1
   Mily édes-örömest fölmenteném.	1
   Ez fáj nekem csak, nyúgodt éltemet	1
   Most egyedűl ez keseríti meg.	1
   Tégy érte, amit tenni bír erőd;	1
   Légy jó fiú és gyámolítsad őt.	1
   Vedd vállaidra félig terheit,	1
   S meglásd, öcsém, az isten megsegít.	1
   S anyánkat, ezt az édes jó anyát,	1
   O Pistikám, szeresd, tiszteld, imádd!	1
   Mi ő nekünk? azt el nem mondhatom,	1
   Mert nincs rá szó, nincsen rá fogalom;	1
   De megmutatná a nagy veszteség:	1
   Ha elszólítná tőlünk őt az ég...	1
   E néhány sorral érd be most, öcsém.	1
   Én a vidámság hangját keresém,	1
   És akaratlan ilyen fekete	1
   Lett gondolatjaimnak menete;	1
   S ha még tovább fonnám e fonalat,	1
   Szivem repedne a nagy kín alatt.	1
   Más levelem majd több lesz és vidám.	1
   Isten megáldjon, édes Pistikám!	1
   Pest, 1844. június	1
KIS MENYECSKE, SZÉP KIS MENYECSKE...	1
   Kis menyecske, szép kis menyecske!	1
   Hej, miért vagy te már menyecske?	1
   Ha te még nem volnál menyecske:	1
   Nem volnék én kétségbeesve.	1
   Nem választottál meg uradnak,	1
   Mert nem vagyok se' szép, se' gazdag.	1
   Van most urad, módos, takaros -	1
   Módos, takaros, de haragos.	1
   Nem tudom, szereted-e őtet?	1
   De tudom, nem szeret ő téged.	1
   Nemcsak hogy szerelmet nem ismer,	1
   Szegény menyecske, még meg is ver.	1
   Ha megunod ezt az életet,	1
   Tedd a kezembe a kezedet,	1
   Menjünk ki a Duna partjára,	1
   Ugorjunk együtt a Dunába!	1
   Pest, 1844. június	1
HEJ BÜNGÖZSDI BANDI...	1
   Hej Büngözsdi Bandi, istentelen zsivány,	1
   Mért sikkasztottad el az én jó paripám?	1
   Te bitangolsz mostan drága szép lovamon -	1
   Hóhér kössön hurkot átkozott nyakadon!	1
   Hej Büngözsdi Bandi, istentelen zsivány!	1
   Mért csábítottad el az én kedves babám?	1
   Te öleled most szép szeretőm valahol -	1
   Fűljön rosz lelkeddel a mélységes pokol!	1
   De mi haszna van az átkozódásoknak...	1
   Imádkozzál, Bandi, hogy meg ne kapjalak;	1
   Mert ha megkaphatlak - mennykő üssön beléd! -	1
   Megemlegeted a magyarok istenét.	1
   Pest, 1844. június	1
BUCSÚ A SZINÉSZETTŐL	1
   Adom tudtára mindazoknak,	1
   Kiket tán sorsom érdekel,	1
   Hogy tiszta látkörét jövőmnek	1
   Sötét, nehéz köd lepte el.	1
   Eddig Thalia papja voltam,	1
   Most szerkesztő-segéd leszek.	1
   Isten veled, regényes élet!	1
   Kalandok, isten veletek!	1
   Szép élet a szinészi élet,	1
   Ki megpróbálta, tudja jól,	1
   Bár ellene a balitélet	1
   Vak órjásának nyelve szól.	1
   Hogy én lelépek a színpadról,	1
   Szívem nagyon, nagyon beteg -	1
   Isten veled, regényes élet!	1
   Kalandok, isten veletek!	1
   Igaz, hogy ottan a rózsának	1
   Sokkal nagyobb tövise van,	1
   De oly rózsákat, mint ott nőnek,	1
   Máshol keresni hasztalan.	1
   Mindezt szivemben igazolják	1
   Két évi emlékezetek.	1
   Isten veled, regényes élet!	1
   Kalandok, isten veletek!	1
   Mert nem lesz már nekem kalandom;	1
   Pedig e nélkül a világ	1
   Előttem úntató, kietlen,	1
   Egyalakú, nagy pusztaság.	1
   Ki egy országon átfuték, most	1
   Egy kis szobában űlhetek -	1
   Isten veled, regényes élet!	1
   Kalandok, isten veletek!	1
   De sorsom egykor még ezt mondja,	1
   Ha majd rám megbékülve néz:	1
   "Eredj, ahonnan számüzélek,	1
   Légy ami voltál, légy szinész!"	1
   Hát addig is, mig újra, elzárt	1
   Mennyországomba léphetek:	1
   Isten veled, regényes élet!	1
   Kalandok, isten veletek!	1
   Pest, 1844. június végén	1
A CSAVARGÓ	1
   Önkénytelen az ember,	1
   Mindenre születik,	1
   Mint a magasb hatalmak	1
   Ott fönn elvégezik.	1
   Fölöttem is határozott	1
   Az égi végzemény:	1
   Csavargónak születtem,	1
   Csavargó vagyok én.	1
   Betérek Debrecenbe	1
   Bolond Istók gyanánt,	1
   S tovább megyek, ha ittam	1
   Bort és öleltem lyányt.	1
   Ma itten, holnap ottan,	1
   Csak ez az élemény...	1
   Csavargónak születtem,	1
   Csavargó vagyok én.	1
   Igaz, most a cudar sors	1
   Rútul bánik velem:	1
   Lekötve hívatalhoz	1
   Tengődöm egy helyen.	1
   De nem tart ez sokáig,	1
   Igy biztat a remény;	1
   Mint voltam eddig, újra	1
   Csavargó leszek én.	1
   Pest, 1844. június végén	1
PUSZTÁN SZÜLETTEM...	1
   Pusztán születtem, a pusztán lakom.	1
   Nincs födeles, kéményes hajlokom;	1
   De van cserényem, van jó paripám:	1
   Csikós vagyok az alföldi rónán.	1
   Szőrén szoktam megűlni a lovat,	1
   Ha ide vagy oda útam akad;	1
   Nem szükséges a nyereg a hátán -	1
   Csikós vagyok az alföldi rónán.	1
   Gyócs a gatyám, patyolat az ingem.	1
   Nem vettem, a rózsám varrta ingyen.	1
   Hej, maholnap az én piros rózsám	1
   Csikósné lesz az alföldi rónán.	1
   Kúnszentmiklós, 1844. július	1
MEGY A JUHÁSZ SZAMÁRON...	1
   Megy a juhász szamáron,	1
   Földig ér a lába;	1
   Nagy a legény, de nagyobb	1
   Boldogtalansága.	1
   Gyepes hanton furulyált,	1
   Legelészett nyája.	1
   Egyszercsak azt hallja, hogy	1
   Haldoklik babája.	1
   Fölpattan a szamárra,	1
   Hazafelé vágtat;	1
   De már későn érkezett,	1
   Csak holttestet láthat.	1
   Elkeseredésében	1
   Mi telhetett tőle?	1
   Nagyot ütött botjával	1
   A szamár fejére.	1
   Kúnszentmiklós, 1844. július	1
VIZET ISZOM	1
   Figyeljetek reám,	1
   És oh bámuljatok!	1
   Mert nem mindennapi,	1
   Amit most hallotok.	1
   E dolgon magam is	1
   Nagyon csodálkozom,	1
   De mégis szent igaz:	1
   Nem bort... vizet iszom,	1
   Vizet bizon.	1
   A szőlőket tavaly	1
   Elverte tán a jég?	1
   Vagy a dér csipte meg	1
   S bor nem termett elég?	1
   Nem volt se' jég, se' dér,	1
   Bor terme gazdagon,	1
   De mindazáltal én	1
   Nem bort... vizet iszom,	1
   Vizet bizon.	1
   Vagy tán azt vélitek:	1
   Hogy szomjas nem vagyok?	1
   Dehogy nem! szomjaim	1
   Krisztustalan nagyok.	1
   S kizárólag pedig	1
   A borra szomjazom,	1
   De mindazáltal én	1
   Nem bort... vizet iszom,	1
   Vizet bizon.	1
   Hogy rajta senki ne	1
   Csigázza az eszét,	1
   Megfejtem röviden	1
   E találós mesét:	1
   Én a bort rendesen	1
   Kocsmából hozatom,	1
   Most pénzem nincs - vizet,	1
   S nem bort, azért iszom,	1
   Azért bizon!	1
   Pest, 1844. július	1
CARMEN LUGUBRE	1
   Meghalt... ki?... azt mit kérditek!	1
   Hisz a név ugysem teszi meg;	1
   Hazánknak... oh nem! a világnak	1
   Egy ritka, példás féria,	1
   Kinek szent fogadása tartá:	1
   Vizet soha nem innia.	1
   Ő most békével alhatik	1
   Sírjában ítéletnapig;	1
   Mert ama boldog öntudattal	1
   Dugá fejét a föld alá:	1
   Hogy a vizet ugyan használta	1
   (Mosdásra), de meg nem ivá.	1
   Nagyon szüken termett tavaly	1
   A bornemű dicső ital.	1
   És ez lett megölő betűje	1
   A szilárd lelkü férfinak:	1
   Szomjan halt, ahogy pincéjéből	1
   Minden borok kifogytanak.	1
   És engem, nem tagadhatom,	1
   Kinos sejtésnek terhe nyom.	1
   Ha jövendőben következnek	1
   Borban szükölködő napok:	1
   Miként e sírba dőlt nagy férfi,	1
   Még magam is ugy járhatok.	1
   Pest, 1844. július	1
ELSŐ SZERELMEM	1
   Virány a mult, szorgalmatos méh	1
   A hű emlékezet;	1
   Meghozza méz gyanánt szivembe	1
   Első szerelmemet.	1
   Csak hozza is! mert az nekem haj	1
   Mindig mi jól esék;	1
   Hiszen e prózai világban	1
   Nincs más költőiség.	1
   Mint iskolás fiú, gazdámnak	1
   Lyányát szerettem én,	1
   S boldog valék, mert a lyánykától	1
   Viszontszerettetém.	1
   Mint szeretett ő! az ebédnél	1
   Tálalni ő szokott,	1
   S mindenkor én elémbe tette	1
   A legjobb falatot.	1
   És uzsonnára kaptam tőle	1
   Sonkát s más egyebet,	1
   Mit szép szerével a kamrából	1
   Kihozni lehetett.	1
   Ha jött az este, s holdvilág volt:	1
   A kertbe illanánk,	1
   És ott a kertben, ottan várt csak	1
   Az üdvek üdve ránk!	1
   Csend volt; méláza a természet	1
   Nagy ünnepélyesen,	1
   Csak a békák kuruttyolának	1
   A szomszéd réteken.	1
   Mi e regényes helyzetben	1
   Érzelgénk boldogan;	1
   Mondók, hogy: ejnye, hogy süt a hold,	1
   Be szép egy este van!	1
   ...Ah, szép idők! ti elmulátok	1
   És mindörökre tán,	1
   Már nem terem számomra többé	1
   Sem sonka, sem leány.	1
   Pest, 1844. július	1
AMBRUS GAZDA	1
   Merre oly nagy széllel, Ambrus gazda?	1
   "A kocsmába, ilyen-olyan adta!	1
   Megharagított a feleségem.	1
   Haragom most borral szelidítem.	1
   S azzal járt csak jól e nyelves asszony,	1
   Hogy tovább is nem maradtam otthon;	1
   Mert ha még soká darál előttem,	1
   Nem hiszem, hogy nyelvét ki nem tépem."	1
   Hah, rosz asszony roszabb szolgálója!	1
   Ambrus gazdáról e pletykát szórja:	1
   Otthon űlne ő, de felesége	1
   Kivetette őt a ház elébe.	1
   Ambrus gazda hősleg iddogála,	1
   Míg a bakter tízet nem kiálta.	1
   Ekkor fölkelt és hazakotródott,	1
   S tudja isten, most miként pusztít ott.	1
   Á, de íme, újra visszatére -	1
   Ambrus gazda, mi jutott eszébe?	1
   "Hát lármázni kezde feleségem;	1
   S lármázott, míg végig nem keféltem.	1
   Ekkor hátat fordíték a háznak.	1
   Reggelig most otthon nem is látnak."	1
   Gaz szolgáló! csak nem nyugszik nyelve.	1
   Másnap már meg e hírt terjesztgette:	1
   Ambrus gazda honn volt, s visszatére,	1
   Mert nem ereszté be felesége.	1
   Pest, 1844. július	1
AZ ALFÖLD	1
   Mit nekem te zordon Kárpátoknak	1
   Fenyvesekkel vadregényes tája!	1
   Tán csodállak, ámde nem szeretlek,	1
   S képzetem hegyvölgyedet nem járja.	1
   Lenn az alföld tengersík vidékin	1
   Ott vagyok honn, ott az én világom;	1
   Börtönéből szabadúlt sas lelkem,	1
   Ha a rónák végtelenjét látom.	1
   Felröpűlök ekkor gondolatban	1
   Túl a földön felhők közelébe,	1
   S mosolyogva néz rám a Dunától	1
   A Tiszáig nyúló róna képe.	1
   Délibábos ég alatt kolompol	1
   Kis-Kunságnak száz kövér gulyája;	1
   Deleléskor hosszu gémü kútnál	1
   Széles vályu kettős ága várja.	1
   Méneseknek nyargaló futása	1
   Zúg a szélben, körmeik dobognak,	1
   S a csikósok kurjantása hallik	1
   S pattogása hangos ostoroknak.	1
   A tanyáknál szellők lágy ölében	1
   Ringatózik a kalászos búza,	1
   S a smaragdnak eleven szinével	1
   A környéket vígan koszorúzza.	1
   Idejárnak szomszéd nádasokból	1
   A vadlúdak esti szürkületben,	1
   És ijedve kelnek légi útra,	1
   Hogyha a nád a széltől meglebben.	1
   A tanyákon túl a puszta mélyén	1
   Áll magányos, dőlt kéményü csárda;	1
   Látogatják a szomjas betyárok,	1
   Kecskemétre menvén a vásárra.	1
   A csárdánál törpe nyárfaerdő	1
   Sárgul a királydinnyés homokban;	1
   Odafészkel a visító vércse,	1
   Gyermekektől nem háborgatottan.	1
   Ott tenyészik a bús árvalyányhaj	1
   S kék virága a szamárkenyérnek;	1
   Hűs tövéhez déli nap hevében	1
   Megpihenni tarka gyíkok térnek.	1
   Messze, hol az ég a földet éri,	1
   A homályból kék gyümölcsfák orma	1
   Néz, s megettök, mint halvány ködoszlop,	1
   Egy-egy város templomának tornya. -	1
   Szép vagy, alföld, legalább nekem szép!	1
   Itt ringatták bölcsőm, itt születtem.	1
   Itt borúljon rám a szemfödél, itt	1
   Domborodjék a sír is fölöttem.	1
   Pest, 1844. július	1
KEDVES VENDÉGEK	1
   Oh ez az ostoba falusi nép!	1
   Irják, hogy majd feljőnek Pestre. Szép.	1
   S meglátogatnak. Még szebb. Jőjetek.	1
   Hanem meg is szököm előletek.	1
   Pompás mulatság lenne. Képzelem.	1
   Bejárnák Tolnát, Baranyát velem.	1
   Vezetném őket, mint nyájt a szamár.	1
   Jaj, ha tudnák, mint várom őket már.	1
   Jeles család is. Annyit mondhatok.	1
   Körében borzasztóan mulatok.	1
   A táti, ez derék legény. Derék.	1
   Az embert mostan is magázza még.	1
   S mily érdekes hallgatni, hogyha szól	1
   Trágyárul, béresekről, gyapjuról.	1
   És kérdi tőlem: hogy kel most a zab?...	1
   A búza?... árpa?... széna?... krumpli?... bab?...	1
   Költői dolgok mindenekfelett,	1
   Csak ugy hizik tőlök a képzelet.	1
   A mámi, ez már művelt egy személy,	1
   Még az irodalomról is beszél.	1
   Könyvtára van szobája ablakán.	1
   A könyvtár dísze Szigvárt, Kártigám.	1
   És a kisasszony, oh be kellemes.	1
   Mint a sült rák, olyan szemérmetes.	1
   Mindig pirúl. S mi bájjal társalog.	1
   "Igen" s "nem" nála az egész dolog.	1
   Vigan vagyunk. Valóban. Ha ezek	1
   Meglátogatnak, majd lesz élvezet.	1
   Pest, 1844. július	1
A BOLDOG PESTIEK	1
   Hiába is dicséritek	1
   A szép természetet!	1
   Az tart legföljebb veletek,	1
   Ki rosz gombát evett.	1
   Szegény, szegény falusiak!	1
   S kisvárosbéliek!	1
   Mi élünk csak valódilag,	1
   Mi boldog pestiek!	1
   Lakásunk fényes palota;	1
   Mindent találni benn,	1
   Mit a mesterség adhata,	1
   Hogy légyen kényelem.	1
   Selyem, rugalmas pamlagunk	1
   Lágy hintaként remeg;	1
   Egész török basák vagyunk	1
   Mi boldog pestiek!	1
   És mindennap véghezviszünk	1
   Nagy epikuri tort,	1
   Hol étket és italt nekünk	1
   Sok cifra szolga hord;	1
   Míg a zenének hangjai	1
   Vígan fölzengenek,	1
   Lelkünk elandalítani. -	1
   Mi boldog pestiek!	1
   Hát a színház? a táncterem	1
   És több efféle hely?	1
   Kapunk alatt hintó terem,	1
   S mint a villám visz el.	1
   Igy múlik éjünk és napunk,	1
   Nincs híja semminek,	1
   Mig végre csődöt nem kapunk	1
   Mi boldog pestiek!	1
   Pest, 1844. július	1
SZÍNHÁZBAN	1
   Nézz le immár, nézz le, lelkem!	1
   Nézz le kissé páholyodból,	1
   Nézz reám szép szemeiddel...	1
   Egy percig csak... irgalomból!	1
   Ha te tudnád... ah, ha tudnád...	1
   Elbájoltál véghetetlen!	1
   Itten állok minden este,	1
   Mint a bálvány, merevedten.	1
   Ma sem volt, csak egy forintom,	1
   Melyet vacsorára szántam...	1
   S jegyet vettem rajta!... még sincs,	1
   Nincs szimpátiád irántam?	1
   Mégsem nézesz rám?... o nézz le!	1
   Itten állok közeledben,	1
   S akkorákat sóhajtok, hogy	1
   Még a kárpit is meglebben.	1
   Nézd, a bú mint fintoritja	1
   Szentimentális pofámot...	1
   Ugy de bánod is te mindezt!...	1
   'Sz az malheuröm, hogy nem bánod.	1
   Pest, 1844. július	1
SZOBÁMBAN	1
   Esős idő van; szürke a menny,	1
   Mint a bakancsos-köpönyeg.	1
   Arról szó sincs, hogy kiderűljön,	1
   Sétálni hát már nem megyek.	1
   Mit kéne tennem? feleséget	1
   A jóisten még nem adott;	1
   Ha feleségem volna: véle	1
   Majd eltréfálnám a napot.	1
   Pipára gyujtok, s az esőnek	1
   Halk susogását hallgatom,	1
   És végigszállok gondolatban	1
   A messze fekvő multakon.	1
   Sokon mentem már én keresztül,	1
   Sok jót értem, de több roszat,	1
   S nagyrészt magamnak kell köszönnöm,	1
   Hogy megvalljam az igazat.	1
   Könnyelmüség, könnyelmüség! ez	1
   Gyakorta oly lépésre vitt,	1
   Melynek később vásott fogakkal	1
   Ettem fanyar gyümölcseit.	1
   De bátran mondom: más hibám nincs	1
   A könnyelműségen kivűl,	1
   S ez majd a maga idejében	1
   Az ifjusággal elröpűl.	1
   Viszontagságos életemnek	1
   Egy hű, igaz barátja van,	1
   Egyetlen ő, ki nem hagyott el	1
   Balsorsom háborúiban.	1
   Velem volt ő, mig a hazában	1
   Bujdosva jártam, mint a vad,	1
   És ittam a forrás vizéből,	1
   S alvám a szabad ég alatt;	1
   Velem volt ő, mig a hazán túl	1
   Naponta négy krajcár dijért	1
   Hiven fogyasztám a katonák	1
   Sületlen, sótlan kenyerét:	1
   Velem volt ő, mig a könyűkkel	1
   Sózott szinészi kenyeret	1
   Megpaprikázták bosszusággal	1
   Ármánykodó gazemberek.	1
   Ez egy barátom a költészet.	1
   Ő volt mindenkor énvelem,	1
   Verseltem én minden bajom közt	1
   A színpadon s az őrhelyen.	1
   Leend-e haszna verseimnek?	1
   Túlélik-e majd apjokat?	1
   Ragyognak-e holdként fölöttem,	1
   Ha sírom éje befogad?...	1
   De már derűl! szivárvány támad	1
   Amott a rákosi mezőn,	1
   Sétára hát... csak el ne csipjen	1
   Valamelyik hitelezőm.	1
   Pest, 1844. július-augusztus	1
EST	1
   A nap lement.	1
   Eljött a csend.	1
   Szellőüzött	1
   Felhők között	1
   Merengve jár	1
   A holdsugár.	1
   Mint rom felett	1
   A képzelet.	1
   A városi	1
   Nem élvezi;	1
   Falun keresd:	1
   Mi szép az est.	1
   Utcára mén	1
   Leány, legény,	1
   S dalolni kezd;	1
   Hallván a neszt,	1
   Dalol vele	1
   A fülmile	1
   Lágy éneket	1
   A lomb megett.	1
   A kert alól	1
   Furulya szól;	1
   A pásztor ott	1
   Tüzet rakott:	1
   S mig elterűl	1
   A tűz körűl,	1
   S megszólal a	1
   Bús furulya:	1
   Ökre, lova	1
   Jár tétova,	1
   És harmatos	1
   Füvet tapos.	1
   Akközben a	1
   Kert ajtaja	1
   Halkan kinyíl;	1
   Miként a nyíl	1
   Odasuhan	1
   Vig-boldogan	1
   A pásztor, és	1
   Van ölelés,	1
   Van csókolás -	1
   Ki volna más,	1
   Ki eljöve?	1
   Mint szép hive.	1
   Mulassatok,	1
   Ti boldogok!...	1
   Mért köztetek	1
   Nem lehetek?	1
   Pest, 1844. július-augusztus	1
A RÉGI JÓ GVADÁNYI	1
   Kegyelmednek már rég pihen a pennája,	1
   Kegyelmednek régen megyilt a sír szája,	1
   Hol békességgel a föltámadást várja,	1
   De még most is kedves nekem a munkája.	1
   Nincs abban sok cifra poétai szépség,	1
   De vagyon annál több igaz magyar épség,	1
   S nagy mértékben aztat bélyegzi elmésség,	1
   Azért is olvasni lelki gyönyörűség.	1
   Sok számos poéta vagyon mostanában,	1
   Fogyasztják a tintát nagy Magyarországban	1
   Sokan, de nem írnak úgy, mint hajdanában	1
   A kegyelmetek jó régi világában.	1
   Ember azt sem tudja, hol tanultak nyelvet?	1
   Beszédjek, nem tudni, magyar-e vagy német?	1
   Magyar konstrukció végkép elenyészett,	1
   S nagy szomorúsággal lehet nézni eztet.	1
   Szomorú dolog ez s valóságos csúfság;	1
   Gyötri lelkeiket gyalázatos hívság,	1
   Hívságtól üldözve a kalamust fogják,	1
   S édes anyánk nyelvét szörnyen megrongálják.	1
   Illendőképen aki nem tud beszélni	1
   És fundamentomos magyarsággal élni,	1
   Ki kellene minden olyat küszöbölni,	1
   Nem kellene hagyni magyar nyelvet ölni.	1
   Ha kegyelmed mostan sírból föltámadna,	1
   S ilyen magyarságot könyvekből olvasna:	1
   Élni, jól tudom, hogy nem igen kívánna,	1
   De halottaihoz újra visszaszállna.	1
   Nyugodjék kegyelmed csendes békességgel!	1
   Appetitusomat ha korcs magyarok el-	1
   Rontják: mulatok a kegyelmed könyvével,	1
   Könyvének igazi magyar beszédjével.	1
   Pest, 1844. július-augusztus	1
AZ UTÁNZÓKHOZ	1
   Azt gondoljátok: a költés szekér,	1
   Mely ballag széles országútakon?	1
   Sas a költés; hol nem járt senki sem,	1
   Ő arra indul fennen, szabadon.	1
   S az élhetetlen nyomorú csoport	1
   Azt lesi gyáván: merre nyílik ut?	1
   S ha nyílik aztán, mint éhes kutya	1
   A konc után, a kezdett útra fut.	1
   Fogj tollat és írj, hogyha van erőd	1
   Haladni, merre más még nem haladt;	1
   Ha nincs: ragadj ekét vagy kaptafát,	1
   S vágd a földhöz silány dorombodat!	1
   Pest, 1844. július-augusztus	1
ÉLET, HALÁL	1
   Boldog, kinek fejére	1
   Az ég oly sorsot mért,	1
   Hogy bor- s leányért éljen	1
   És haljon a honért.	1
   Pest, 1844. július-augusztus	1
EGY TELEM DEBRECENBEN	1
   Hej, Debrecen,	1
   Ha rád emlékezem!...	1
   Sokat szenvedtem én tebenned,	1
   És mindamellett	1
   Oly jól esik nekem,	1
   Ha rád emlékezem, -	1
   Pápista nem vagyok.	1
   És mégis voltak böjtjeim, pedig nagyok.	1
   Jó, hogy az embernek csontfoga van,	1
   Ezt bölcsen rendelék az istenek,	1
   Mert hogyha vas lett volna a fogam,	1
   A rozsda ette volna meg.	1
   Aztán a télnek kellő közepében	1
   Kifogya szépen	1
   A fűtőszalmám,	1
   S hideg szobában alvám.	1
   Ha fölvevém kopott gubám,	1
   Elmondhatám,	1
   Mint a cigány, ki a hálóból néze ki:	1
   "Juj, be hideg van odaki'!"	1
   S az volt derék,	1
   Ha verselék!	1
   Ujjam megdermedt a hidegben,	1
   És ekkor mire vetemedtem?	1
   Hát mit tehettem egyebet?	1
   Égő pipám	1
   Szorítgatám,	1
   Míg a fagy végre engedett.	1
   Ez ínségben csak az vigasztala,	1
   Hogy ennél már nagyobb inségem is vala.	1
   Pest, 1844. július-augusztus	1
HOZZÁ	1
   Szent borzalommal nyujtom ím feléd	1
   Nem földi kéjtől reszkető kezem,	1
   S enyém vagy-e? valóban az enyém?	1
   Nem álmodom-e? félve kérdezem.	1
   Ó nem, nem álom! hallom hangjaid,	1
   Az andalító édes hangokat,	1
   És arcaidnak látom líljomát,	1
   És itt pihensz, hol hév szivem dagad.	1
   Mennyit nem küzde a balsors velem,	1
   Mig valahára mégis engedett,	1
   Mig a dicső percet megérhetém,	1
   Hol sajátomnak mondlak tégedet.	1
   Sajátom vagy! s e boldogságomat	1
   Kinek, vajon kinek köszönhetem?	1
   Isten megáldja kedves verseim!	1
   Ők, ők szereztek meg téged nekem.	1
   Engedd, hogy még egyszer nézzek reád.	1
   S szorítsanak szivemhez e kezek!	1
   És most... és most... jer a zsebembe, pénz,	1
   S menjünk, először is csizmát veszek.	1
   Pest, 1844. augusztus elején	1
EGRESSY GÁBORHOZ	1
   Megénekellek!... de te lész oka,	1
   Ha énekem tán szabadon nem szárnyal:	1
   Lerészegítéd szomjas lelkemet	1
   Művészetednek édes italával.	1
   Megénekellek... ámbár vakmerőség	1
   Igy fölhangolni kis nádsípomat.	1
   Legyen mentségem, hogy amilyen gyönge,	1
   Oly szívbül-ömlő tiszta hangot ad.	1
   Gyakran nem érti emberét a kor;	1
   Nagyot teremt nagy lelke erejébül,	1
   És ez bukása! népét fölviszi	1
   Olyan magasra, honnan az leszédül.	1
   Még jó, ha költőt ér e balszerencse,	1
   Az ész holt fénye egykor föllobog,	1
   S feltámadását fogják ünnepelni	1
   Világosabban látó századok.	1
   Egészen más a színész végzete.	1
   Lekötve csügg ő egy rövid bilincsen -	1
   Ez a jelen; csak erre számolhat,	1
   Mert a jövőhöz semmi köze nincsen.	1
   Ha a jelennek biztos fövenyébe	1
   Le nem bocsátá híre horgonyát:	1
   Elmegy nevével az idő hajója,	1
   És menni fog az örökléten át.	1
   Vakon mért tartja a sors korodat,	1
   Hogy meg ne értsen? nemzetem müvésze!	1
   Avagy - kivéve egy-kettő talán -	1
   Méltányolólag, lelkesedve néz-e?	1
   Születtél volna boldogabb hazában,	1
   Hol érdemeknek kedvezőbb az ég:	1
   Dicsőségednek fényes ragyogása	1
   Egy félvilágra elsugárzanék.	1
   Eljőnek ők, és néznek hidegen,	1
   És tőled egyre csak nagyot kivánnak;	1
   Nem értik azt ők, mily kis száma van	1
   A sikerűlés remek órájának.	1
   A költő ír, csak hogyha kedve tartja.	1
   A képiró, ha kedve tartja, fest...	1
   És a szinészt befogják az igába,	1
   Habár halállal sujtja őt az est.	1
   S mit szóljak arról, aki ellened	1
   Viseltetik rút, pártos szenvedéllyel?	1
   Ki koszorúd, mit néhányan fonánk,	1
   Dühös kezekkel tépné szerteszéjjel?	1
   Oh mert van ilyen, és pedig nem egy van;	1
   Hogy is ne volna?... magyarok vagyunk,	1
   A párt, a párt és mindörökké csak párt	1
   Sok század óta átkos jelszavunk. -	1
   S mindekkorig te el nem csüggedél,	1
   A zsibbadásnak terhe nem lepett meg,	1
   Hogy ily kevés, ily kétes bére van	1
   Sok átvirasztott, puszta éjjelednek.	1
   De nem, jutalmad nem fog elmaradni!	1
   Megtisztuland az érzet és az ész,	1
   És eljövend a méltánylás idője,	1
   Midőn mindnyájunknak kedvence lész.	1
   Pest, 1844. augusztus 7.	1
EZRIVEL TEREM A FÁN A MEGGY...	1
   Ezrivel terem a fán a	1
   Meggy...	1
   Feleségem van nekem csak	1
   Egy;	1
   De mikor még ez az egy is	1
   Sok!	1
   Előbb-utóbb sírba vinni	1
   Fog.	1
   Furcsa istenteremtése	1
   Ő!	1
   Reszketek, ha közelembe	1
   Jő.	1
   Megteszek mindent, amit csak	1
   Kér,	1
   Mégis mindig dorgálás a	1
   Bér.	1
   Már ilyesmit is gondoltam	1
   Én:	1
   Megverem... bírok vele, hisz	1
   Vén.	1
   De mikor a szemem közé	1
   Néz:	1
   Minden bátorságom oda-	1
   Vész.	1
   Három izben volt már félig	1
   Holt;	1
   Jaj istenem! be jó kedvem	1
   Volt.	1
   De az ördög sosem vitte	1
   El;	1
   Oly rosz, hogy az ördögnek sem	1
   Kell.	1
   Pest, 1844. augusztus	1
A HELYSÉG KALAPÁCSA	1
   Hősköltemény négy énekben	1
         Első ének	1
   Szeretnek az istenek engem,	1
   Rémítő módra szeretnek:	1
   Megajándékoztanak ők	1
   Oly ritka tüdővel,	1
   Mely a csatavészek	1
   Világrendítő dúlakodásit	1
   Illendőn elkurjantani képes,	1
   S melyet tőlem minden kántor irígyel.	1
   És hogy férfi legyen,	1
   Méltó e tüdőhöz,	1
   Lön az égi hatalmak irántami hajlandóságából	1
   A széles tenyerű Fejenagy,	1
   A helységi kovács,	1
   Vagy mint őt a dús képzeletű nép	1
   Költőileg elnevezé:	1
   A helység kalapácsa. -	1
   Ti, kik erős lélekkel birván,	1
   Meg nem szeppentek a harci morajtól,	1
   Halljátok szavamat!	1
   De ti, akiknek szíve	1
   Keményebb dolgoknál	1
   A test alsó részébe hanyatlik,	1
   Oh ti kerűljétek szavamat!	1
   "Ámen!" szólt az áhítat	1
   Szent hangján	1
   A menny szolgája; s az egyház	1
   Négy fala, régi szokása szerint,	1
   Komolyan mondotta utána, hogy: "Ámen."	1
   A nép pedig, amely esti imára	1
   Gyűlekezett a szentegyházba, azonnal	1
   Elhordta magát,	1
   S egy-egy kancsó bor előtt	1
   Otthon vagy a csapszék asztala mellett	1
   Dícsérte az istent.	1
   A becsukott templomban csend lett;	1
   Nagyobb csend nincs a mocsárok partjainál sem,	1
   Mikor a gém, bíbic s béka elalszik.	1
   Csend vala hát;	1
   Csak két éhes pók harcolt	1
   Életre, halálra	1
   Egy szilvamagon-hízott légy combja felett;	1
   De, oh balsors! a combot elejték.	1
   Egy egér fölkapta, s iramlott	1
   Véle az oltár háta mögé	1
   A tiszteletes reverendájába,	1
   S lakomáz vala,	1
   S a pókok szeme koppant.	1
   Hah, de mi szörnyű zaj,	1
   Mily lárma riasztja	1
   Egyszerre az egyház	1
   Temetői nyugalmát!	1
   Mennydörgés?	1
   Vagy kásának forrása fazékban?...	1
   Nem!	1
   Ott ember hortyog.	1
   Ugy van! ez emberalak.	1
   Egy zugban két öklére hajolva	1
   Alszik... hanem íme fölébredt,	1
   Miután elhortyantotta magát.	1
   Ásít... szemeit dörzsölve körülnéz...	1
   Lát és sejt... sejtése pogány.	1
   Megy az ajtóhoz; megrázza kilincsét.	1
   És rázta hiába.	1
   Éles eszével	1
   Átlátta azonnal	1
   A dolog állását,	1
   És ezt mondotta: "Bezártak."	1
   S még egyszer mondotta: "Bezártak."	1
   Azután, mint férfihoz illik,	1
   Téged híva segédül,	1
   Lelki jelenlét!	1
   S kére: ne hagyd el.	1
   S te nem hagytad el őt.	1
   Védő szárnyadnak alatta	1
   Ily gondolatok születének	1
   Nem tökkelütött koponyájában,	1
   Mialatt orrát mutató ujjára tevé:	1
   "Hogy szabadúljak?	1
   Kiabálni potyára.	1
   Valamint a puskagolyóbics	1
   Kétannyira nem megy,	1
   Mint amennyire megy:	1
   Szintugy az emberi hang.	1
   Igy hát hahogy orditanék is:	1
   Meghallani nem volnának	1
   Képesek a falubéli fülek,	1
   Mert innen a helység	1
   Majd félórányira fekszik	1
   Lenn a völgy tekenőjében. -	1
   Leugorjam az ablakon által?	1
   Az igaz, gyerkőce-koromban	1
   A cseresznyefa legtetejéről	1
   Gyakran ugortam alá,	1
   Ha csősz-szagot érzék.	1
   De az régen volt. Már az idén	1
   A negyvenedikszer	1
   Értem meg a krumplikapálást.	1
   Lelkem hüvelyét	1
   A férfiuság kora	1
   Megnehezíté;	1
   S ha leugornám:	1
   Nyakamat szegném,	1
   Vagy más bajom esnék."	1
   Igy főzte a gondolatok seregét	1
   Feje bográcsában	1
   A bölcs férfiu, aki	1
   Az idén már negyvenedikszer	1
   Éré meg a krumplikapálást.	1
   Ezután folytatta tünődve:	1
   "Mást kell kitalálnom...	1
   Vagy itt húzom ki az éjet,	1
   S ez nem lesz módnélkűli mulatság."	1
   S komoran nézett a híg levegőnek	1
   Egy pontjára,	1
   Miként a gólyamadár néz	1
   Fenekére a tónak,	1
   Mikor a prédát lesi, mellyel	1
   A kémény tetején	1
   Várakozásba merűlt fiait	1
   Megvendégelni akarja.	1
   "Megvan... ahá, megvan!" rikkanta,	1
   S komoly orcájára derű jött:	1
   Mint kiderűl példának okáért	1
   A föld, mikor a nap	1
   Letépi magáról	1
   A felhők hamuszín ponyváját;	1
   Szintén így kiderűl	1
   A sötétlő konyha is éjjel,	1
   Ha kólyika kezdi gyötörni	1
   A mopszli-kutyácskát,	1
   S a tekintetes asszony	1
   Réműlve kiált	1
   A cselédi szobába:	1
   "Panni te! kelj fel,	1
   Rakj tüzet, és melegíts téglát...	1
   De szaporán!"	1
   Panni pediglen	1
   Föltápászkodik... egy-két	1
   Botlásnak utána	1
   Kijut a konyhába... kovával, acéllal	1
   Meggyujtja a taplót,	1
   Taplóval a kéngyertyát,	1
   Kéngyertyával a szalmát,	1
   Szalmával a fát,	1
   Hogy téglát melegítsen	1
   Hasacskájára a mopszli-kutyának.	1
   Mondom: valamint ilyenkor	1
   Kiderűl a konyha sötéte,	1
   Úgy oszlott a ború	1
   Hősünk komor orra hegyéről,	1
   Midőn e szót ejtette ki: "Megvan!"	1
   S a kiváncsi világ azt kérdi: mi van meg?	1
   Hegyezd füledet,	1
   Kiváncsi világ!	1
   Lantom neked elzengendi: mi van meg.	1
   S ha ekkorig aggodalommal	1
   Néztél hősünk sorsának elébe,	1
   S netalántán arcodat	1
   Érette a búnak könnye füröszté:	1
   Most már szemeid pilláin	1
   Az öröm könnyének	1
   Gyöngye ragyoghat,	1
   Mint fekete átila-dolmányon	1
   A csínos ezüst gomb -	1
   Mert megvagyon a szabadúlás terve,	1
   Jeles terv! illő	1
   Ily okos emberhez.	1
   "Sikerűlni fog, és sikerűlnie kell!"	1
   Mondá a szentegyházi fogoly diadalmasan.	1
   "A toronyba megyek fel,	1
   És a toronyablakon által	1
   Leereszkedem	1
   A harang kötelén...	1
   De ha megkondúl?	1
   Majd úgy intézzük a dolgot,	1
   Hogy szólni ne tudjon:	1
   A kötél jó hosszu."	1
   Mig a bölcs férfiu tervét,	1
   Leleményes eszének	1
   Fényes tanuját,	1
   Teljesülés koronázza:	1
   Pihennénk tán egyet - aztán	1
   Uj erővel	1
   Térjünk a tettek más mezejére.	1
         Második ének	1
   Regényes domb tetejében	1
   A helység nyúgati részén,	1
   Honnan faluszerte	1
   Legjobban látni sarat, port,	1
   Már mint az idő járása vagyon; -	1
   Mint mondom: a helység	1
   Nyúgati részén,	1
   Környékezve csalántól	1
   S a növények több ily ritka nemétől,	1
   Áll a díszes kocsma, amelyet	1
   Sajátjának nevez	1
   Isten kegyiből	1
   És egykori férjének szorgalmából	1
   A szemérmetes Erzsók asszony...	1
   Mint őt nevezék.	1
   Lantom, kegyes égnek ajándoka! zengd el:	1
   Honnan ez elnevezés.	1
   Erzsók asszonyom ékes,	1
   Holdkerek arculatán, - hol még csak	1
   Ötvenöt év lakozik, -	1
   Örökös hajnalnak	1
   Pirja dereng.	1
   S innen ez elnevezés.	1
   Vannak ugyan, kik	1
   Állítni merészek,	1
   Hogy Erzsók asszonyom arcát	1
   Nem a szende szemérem,	1
   Hanem a borital festette hasonlóvá	1
   A hajnali pirhoz.	1
   De ezek csak pletyka beszédek;	1
   Mert Erzsók asszony nem is issza a bort...	1
   Csak ugy önti magába.	1
   Ilyen a rágalom aztán!	1
   Oh, ez előtt nincs	1
   Szentség a föld hátán,	1
   A legszűzebb ártatlanságnak	1
   Tiszta vizét is	1
   Bémocskolja iszappal,	1
   A hóra sarat hány,	1
   És... de hová ragadál?	1
   Oh felhevülésnek	1
   Gyors talyigája!	1
   Vissza tehát	1
   A szemérmetes Erzsók	1
   Ötvenöt éves bájaihoz.	1
   Bájos vala ő!	1
   Mint a pipacsból	1
   Font koszorú,	1
   Vagy mint a bakter dárdájába ütődött	1
   Éjjeli holdsúgár,	1
   És ennek okáért	1
   Látogatá őt	1
   Az egész falu népe	1
   Oly szorgalmatosan;	1
   Elannyira, hogy	1
   Be se' nézett más kocsmába...	1
   Az igaz, más kocsma nem is volt	1
   A faluban.	1
   Ide járt hát	1
   A falu népe, kivált	1
   Vasárnapi délnek utána,	1
   És nagy mértékben vígadozott,	1
   S a vígadozásnak	1
   Végéről szó sem volt,	1
   Mig a kisbírói tekintély	1
   Tudtokra nem adta	1
   Szívreható mogyorófa-beszéddel,	1
   Hogy már hazamenni tanácsos.	1
   Ma is így megy	1
   A szemérmetes Erzsóknál.	1
   Az isteni tisztelet elmúlt,	1
   A csapszék népesedik,	1
   Valamint a mezőség,	1
   Hol a tehenek csordája legel,	1
   Megnépesedik	1
   Kétszárnyú seregélyekkel	1
   A nyári napoknak	1
   Forró idejében.	1
   Jelen volt	1
   Közepette a vendégek seregének	1
   A helybeli lágyszivü kántor,	1
   Torkának szárazságával	1
   S szerelemvágyas kebelének	1
   Tengerkínjaival.	1
   Őt ugyanis	1
   A szemérmetes Erzsókért	1
   Öröműző lángok emészték,	1
   Mint a vér rozsdája emészti	1
   Ólmos fütyköseinket, amikkel	1
   Tisztújítási csatákban	1
   Egymást simogatjuk.	1
   Ki vetemednék	1
   Bámúlatra tehát,	1
   Hogy ő egyikével	1
   Feje ablakinak	1
   Le-lenéz a folyó bor	1
   Billikomába:	1
   A másikkal azonban	1
   Andalgva mereng	1
   A szemérmetes Erzsók	1
   Kellemes arcán.	1
   Nem maradott el	1
   A béke barátja	1
   Bagarja uram sem,	1
   A csizmacsinálás	1
   Érdemkoszorúzta müvésze.	1
   Méltóságos termetü férfi.	1
   Majd akkora volt ő,	1
   Mint a bajúsz orrának alatta.	1
   Oldala mellett	1
   A bort szörpölte Harangláb,	1
   A fondor lelkületű egyházfi,	1
   Ki, mikoronta Bagarja uram	1
   E kérdést terjesztette elébe:	1
   "Hát Fejenagy koma hol lehet?"	1
   Így hallatta a választ:	1
   "Ott van, ahol van;	1
   Hanem itten nincs... s ma alig lesz."	1
   S miután ezeket mélytitku ajakkal	1
   Elmondotta: kiprémzé	1
   Szája vidékét	1
   Sátáni mosollyal.	1
   Bagarja uram pedig űle,	1
   S olyformán néze szemével,	1
   Mint nézni szokott a halandó,	1
   Ha nem érti a dolgot.	1
   S vala még több érdemteljes egyén	1
   A vendégek koszorújában.	1
   Megnyílt akközben az ajtó,	1
   S lett széles az ő nyílása,	1
   Mint szája a helybeli kántornak,	1
   Mikor éneket énekel	1
   A soksípú orgona mellett.	1
   S ki volt, ki az ajtót	1
   Kinyitotta imígyen?	1
   Ha a hagyomány állításának	1
   Hinni szabad:	1
   Nem más, mint a vitéz Csepü Palkó,	1
   A tiszteletes két pej csikajának	1
   Jókedvű abrakolója.	1
   Jöttek nyomban utána	1
   A hangászkarnak tagjai hárman:	1
   A kancsal hegedűs,	1
   A félszemü cimbalmos	1
   S a bőgő sánta huzója -	1
   Mind ivadéki	1
   A hősi seregnek,	1
   Mely hajdan Nagy-Idánál	1
   A harci dicsőség	1
   Vérfestette babérját	1
   Oly nagyszerüen kanyarítá	1
   Nem-szőke fejére	1
   S nem-szőke fejének	1
   Göndör hajára.	1
   A kancsal hegedűs,	1
   A félszemü cimbalmos	1
   S a bőgő sánta huzója	1
   Föltelepűlt kényelmesen	1
   A kemencének tetejére; miközben	1
   Vitéz Csepü Palkó,	1
   A tiszteletes két pej csikajának	1
   Jókedvű abrakolója,	1
   Így adta bizonyságát	1
   Ékesszólási tehetségének:	1
   "Bort!"	1
   Fölfogta azonnal	1
   A szemérmetes Erzsók	1
   E szónoklat magas értelmét,	1
   S eszközlé annak teljesülését	1
   Nem fontolva haladván.	1
   Miután a vitéz Csepü Palkó	1
   Az orra alatti nyiláshoz	1
   Emelte a kancsót,	1
   És miután mértékletesen	1
   Egyet kortyanta belőle:	1
   (Körülbelül annyit,	1
   Amennyivel öt vagy hat ürgét	1
   Lehetne kicsalni lyukának	1
   Mélységeiből,)	1
   Annakutána	1
   Fölnéze az ég tájéka felé -	1
   A kemencetetőre,	1
   S ilyféle szavakkal	1
   Terhelte meg a levegőnek	1
   Könnyű szekerét.	1
   Hogy szállítná azokat	1
   A derék hangászi fülekbe:	1
   "Húzd rá, Peti,	1
   A fűzfán fütyülődet is,	1
   Aki megáldott!"	1
   S Peti nem késett,	1
   A háromság más ketteje sem.	1
   Cimbalom és hegedű és bőgő	1
   Hangot adott...	1
   Jaj de mi hangok ezek! -	1
   Ezeknek hallata visszaidézi	1
   Tündérhatalommal	1
   Emlékezetembe	1
   Éltem legszebb idejét,	1
   A gyermek-időt.	1
   Látom, mint játsztam öcsémmel	1
   S kis házi kutyánkkal.	1
   Aztán a kutyát elvette öcsém,	1
   Én meg nem akartam od'adni,	1
   S így hajba kapánk.	1
   Mi jött ki belőle?	1
   Az jött ki belőle,	1
   Hogy a zajra apánk kirohan,	1
   Nálunk terem, és mindkettőnket	1
   Jól megnadrágol.	1
   Azalatt a kutyát mi elejtők,	1
   S ráhágtunk farka hegyére.	1
   Mikor e percben mindhárman	1
   Összevisítánk:	1
   Ez összevisítás	1
   Alig lehetett szebb,	1
   Mint a Peti és két társa zenéje.	1
   És lett a zenére	1
   A szemérmetes Erzsók	1
   Teremében nagy vigalom.	1
   Mindennek előtte	1
   Összeütötte bokáját	1
   Vitéz Csepü Palkó,	1
   A tiszteletes két pej csikajának	1
   Jókedvű abrakolója.	1
   Követé e csáberejű példát	1
   A többi legénység,	1
   Béhurcolva szelíden	1
   Egy pár fürge leányzót,	1
   Kik eddig az ablakon által	1
   Kukucskáltak kandi szemekkel,	1
   S kiknek már viszkete talpok	1
   A táncnak vágya miatt,	1
   Hallván a mennyei báju zenét.	1
   S kóválygani kezdtek	1
   Mindnyájan a tánc gyönyörében,	1
   Mint aki nadragulyával	1
   Füszerezte ebédjét.	1
   A lábak dobogása pedig	1
   Rendes vala,	1
   Mint ama zaj, mit	1
   Néha a tiszteletes hall,	1
   Mikor űl a biblia mellett,	1
   S olvassa nagy elmerüléssel;	1
   És amely zajra imígyen	1
   Teszi megjegyzését	1
   Jámbor szívvel:	1
   "Oh az a Palkó	1
   Istentelen ember!	1
   Megint nyaggatja csikóimat,	1
   A szegény párákat,	1
   Korbácsa csapásaival."	1
   Míg ily események	1
   Gazdagiták a világ történeteit	1
   A kocsmaterem közepén:	1
   Szélről a béke barátja	1
   Bagarja, s Harangláb,	1
   A fondor lelkületű egyházfi,	1
   Űltenek, ittanak egyre. -	1
   A helybeli lágyszivü kántor	1
   Még mindig pislogatott	1
   A szemérmetes Erzsók	1
   Ötvenöt éves bájaira.	1
   Arcúlata lelki tusának	1
   Volt tűkörözője.	1
   Látszék, hogy valamit	1
   Akar és nem akar,	1
   Vagy inkább, hogy valamit	1
   Merne, ha merne.	1
   Mikoron meglátta Harangláb,	1
   A fondor lelkületű egyházfi,	1
   Hogy a lágyszivü kántor	1
   Se' széna, se' szalma:	1
   Hozzája vonúlt,	1
   S ily szókat láta helyesnek	1
   Intézni a késedezőhöz	1
   Bátoritásnak okáért	1
   Hangtalan hangon,	1
   Mint a sugólyuk	1
   Lakói beszélnek a színpadokon,	1
   Holott nők s férfiak által	1
   Szomorú- és vígjátékok adatnak	1
   S közbe bohózatok és operák	1
   A közönségnek gyönyörére:	1
   "Oh kántor uram!	1
   Hát elmegy a nap,	1
   Megjön az alkony,	1
   Utána az éj,	1
   Elűlnek a csirkék	1
   És ludak és verebek,	1
   Mielőtt ügyesen szőtt	1
   Tervünknek drága gyümölcse megérik? -	1
   Gondolja meg azt komolyan	1
   És nemcsak ugy átabotába,	1
   Hogy századok adnak	1
   Tervkivitelre	1
   Egy ilyen pillanatot.	1
   Az ilyen pillanatokkal	1
   Fukaran kell bánni tehát	1
   Az előre tekintő	1
   Emberi léleknek,	1
   Valamint fukaran bánik	1
   Beszédeivel	1
   Bíró uram,	1
   A bölcs aggastyán. -	1
   Előre tehát,	1
   Hogy az alkalom el ne sikoljék.	1
   Mint elsiklik néha a hal	1
   A halásznak körme közől,	1
   Ha ügyetlen kézzel	1
   Kap utána az ostoba filkó. -	1
   Rajta azért,	1
   Oh kántor uram!	1
   Most vagy sohasem. -	1
   Mért engedni helyet kebelében	1
   A félelem érezetének?	1
   Hiszen részt vett a győri csatában."	1
   Ekképen szóla Harangláb,	1
   A fondor lelkületű egyházfi,	1
   A helybeli lágyszivü kántor	1
   Egyebet nem válaszola,	1
   Mint ami következik:	1
   "Oh te tudója szivem titkának!	1
   Igaz egy betüig	1
   Tartalma beszédidnek,	1
   Mint igaz a szentírás.	1
   Bölcsen tudom azt.	1
   De amint van okom,	1
   Nem hordani többé	1
   A titkolt szerelemnek	1
   Életölő fájdalmát:	1
   Szintúgy van okom,	1
   Elfojtani lelkem	1
   Mélységes mélyében e titkot.	1
   Ha ez emberek itten	1
   Észre találnák venni?...	1
   Avvagy ha pofon vág	1
   A szemérmetes Erzsók	1
   E szörnyű merényért?...	1
   Hát feleségem,	1
   Az amazontermészetü Márta?...	1
   O én a legboldogtalanabb	1
   Valamennyi teremtmény közt,	1
   Mely látta a nap karimáját,	1
   A sugarakban uszót,	1
   Ha felleges ég	1
   Vagy éjszaka nem volt! -	1
   Olyan az én lelkem,	1
   Mint a Duna legközepében	1
   A szélvészhányta dereglye,	1
   Vagy mint a dióhéj,	1
   Mit a gyerekek	1
   Pocsolyába vetének -	1
   Hánykodik erre, amarra...	1
   De bátorság! aki nem mer, nem nyer...	1
   Oh szólj erre, Harangláb,	1
   Mondd meg nekem: ugy van-e vagy sem?...	1
   Akként áldja meg isten	1
   Életedet s unokáidat is,	1
   Amily őszinte leszen	1
   E kérdésemre a válasz,	1
   Amelyet adandasz!"	1
   S őszintén szóla Harangláb,	1
   Mondván: "Úgy van, kántor uram!"	1
   "No, ha úgy van: hát nekivágok!"	1
   S ezzel a helybeli lágyszivü kántor	1
   Fölemelte s letette a kancsót;	1
   Csakhogy mikoron fölemelte,	1
   Csordultig vala az, -	1
   És amidőn letevé,	1
   Üres vala az,	1
   Valamint üresek zsebeim	1
   Most, mikor ezt éneklem	1
   Nagy lelkesedéssel	1
   Költői dühömben. -	1
   Annakutána a lágyszivü kántor	1
   Egyet rántott a lajblija szélén,	1
   S kétségbeesett elszántsággal,	1
   Mint aki hidegfürdőt	1
   Éltében először használ,	1
   Odarontott	1
   A szemérmetes Erzsókhoz.	1
         Harmadik ének	1
   Oh nagyon is jószívü közönség,	1
   Különösen ti,	1
   Szép lyánykái hazámnak,	1
   Kiket annyira szeretek én,	1
   Hanem akiktől	1
   Nem nyerek egy makulányi szerelmet, -	1
   Ha szépen kérlek benneteket:	1
   Ugye nem fogtok haragudni reám,	1
   Hogy a helybeli lágyszivü kántornak	1
   Szerelemvallásától	1
   S a tánc kellő közepéből	1
   Drága figyelmeteket	1
   A templom tájékára csigázom?	1
   Hol a leleményes eszű fogoly	1
   Épen mostan ereszti	1
   Magát lefelé a harang kötelén,	1
   Valamint leereszkedik a pók	1
   Gyakorta szobám tetejéről	1
   Saját fonalán.	1
   És íme leért,	1
   És kutyabaja.	1
   A kötél ugyan azt akará,	1
   Hogy hála fejében	1
   Hagyná ott bőrét tenyerének;	1
   Hanem a hűséges bőr	1
   Konokúl így szólt a kötélhez:	1
   "Én ugyan itten nem maradok, -	1
   Avvagy ha maradnom kell,	1
   Hát szinte maradjanak itt	1
   Hús és csont testvéreim is."	1
   A kötél jó szíve megindult	1
   E ritka bizonyságán	1
   A szép testvérszeretetnek,	1
   S lemonda kivánságáról.	1
   Már este felé volt.	1
   A nap gombóca piroslott,	1
   Valamint a paprika	1
   Vagy mint a spanyolviasz.	1
   Oh te piros nap!	1
   Mért vagy te piros?	1
   Szégyen-e vagy harag az,	1
   Mi arany súgáraidat	1
   Megrezesíti,	1
   Mint a bor az emberek orrát?	1
   Nem szégyen, de nem is harag az,	1
   Csak én tudom ennek okát,	1
   Én, kit földöntúli izék	1
   Földöntúli izékbe avattak.	1
   Ez vésznek előjele,	1
   Amely még ma lesujt a világra,	1
   Miként a mészáros taglója lesujt	1
   Az ökörnek szarva közé.	1
   S nemcsak a nap hirdette a vészt,	1
   A már közelállót;	1
   Az egész természet	1
   Elhagyta a régi kerékvágást.	1
   Két kutya, melyek előbb	1
   Őszinte barátságnak	1
   Példái valának hosszu időktől,	1
   Most egymást marta dühödve	1
   Egy nyomorú juhbőr-darabért,	1
   Mit a mészárszéknek előtte találtak.	1
   S még száz ily példát zengene lantom,	1
   Melyek mind iszonyú pusztúlást	1
   Jóslának a földnek,	1
   De csak a legnevezetesbet	1
   Közleni légyen elég:	1
   A lágyszivü kántornak felesége	1
   Ma nem ivott meg többet	1
   Egy messzely pálinkánál.	1
   Igy állt a világ,	1
   Amidőn a szentegyházi fogoly	1
   Elereszté a mentő kötelet,	1
   S ekképen szóla magában:	1
   "Lenn volnék...	1
   Hála a mennyek urának!	1
   Most egyenest a szemérmetes Erzsókhoz.	1
   O szemérmetes Erzsókom,	1
   Szívem mühelyének	1
   Örök árendása te! nemde	1
   Vársz epekedve reám?	1
   Valamint én várom a tiszteletestől	1
   Kontójának megfizetését,	1
   Melyért nála hetenként	1
   Kunyorálok hiába.	1
   Nem fogsz te sokáig várni reám;	1
   A szerelem lesz sarkantyúm,	1
   Hozzád rohanok,	1
   Mint a malacok gazdasszonyaikhoz,	1
   Ha kukoricát csörgetnek."	1
   Még bé sem fejezé	1
   Költői beszédét,	1
   S íme rohant a szemérmetes Erzsókhoz,	1
   Mint a malacok gazdasszonyaikhoz,	1
   Ha kukoricát csörgetnek.	1
   Amidőn megfogta kilincsét	1
   A kocsmai ajtónak:	1
   Ketyegett hő szíve erősen	1
   Üdv-kéjek gyönyörétől.	1
   Amint benyitott a terembe,	1
   A tánc még egyre dühöngött,	1
   S csak a béke barátja	1
   Bagarja vevé őt észre,	1
   S őszinte örömmel	1
   Idvezlette, kiáltván:	1
   "Jó napot adj isten,	1
   Fejenagy koma!"	1
   (Mert ő, a nagy férfiú, volt ez.)	1
   "Jó napot adj isten,	1
   Hát kelmed is eljött?"	1
   Ezek voltak szavai	1
   Bagarja uramnak,	1
   A béke barátjának,	1
   De a széles tenyerű Fejenagy,	1
   A helység kalapácsa,	1
   A "jó napot adj isten"-re	1
   Nem mondta: "fogadj isten",	1
   Nem mondott semmit,	1
   De nem is hallotta beszédét	1
   Bagarja komájának,	1
   Dehogy hallotta, dehogy!...	1
   Ő csak látott -	1
   Oh mért kellett látnia ekkor?	1
   Mért nem született vakon inkább?	1
   És átaljában mért született?...	1
   Ott látá térdepelésben	1
   A helybeli lágyszivü kántort	1
   A szemérmetes Erzsók	1
   Ötvenöt éves lábainál.	1
   E látványra szivét,	1
   A tiszta szerelmü szivet,	1
   Pokolbeli kínnak	1
   Százharminchatezer bicskája	1
   Hasitotta keresztűl	1
   S fölgyujtá agyvelejét	1
   A haragnak cintmasinája legott.	1
   Mint prédájához a macska,	1
   Zajatlan léptekkel	1
   S szeme égő üszkével	1
   Sompolygott a lágyszivü kántor	1
   Háta mögé,	1
   Aki titokban	1
   Gyötrődő szive érzelmét	1
   Ekkép foglalta szavakba:	1
   "Szemérmetes Erzsók,	1
   Koronája az asszonyi nemnek,	1
   S kezelője a bornak	1
   S a pálinkának!	1
   Lesz-e engedelem számomra szivedben,	1
   Ha lelkem tartalmát	1
   Előtálalni merészlem?...	1
   De nekem már mindegy, akár van,	1
   Akár nincs engedelem számomra,	1
   Kimondom:	1
   Mi furja az oldalamat.	1
   Kimondom, igen,	1
   Nem holmi cikornya-beszéddel,	1
   De az érzés egyszerü hangján: -	1
   Keblem kápolnájában	1
   A hűséges szerelemnek	1
   Az öröklétnél	1
   Félrőffel hosszabb gyertyája lobog	1
   Szent lobogással.	1
   S éretted lobog az,	1
   O szemérmetes Erzsók!	1
   S ha meg nem koppantod	1
   A viszonszerelem koppantójával:	1
   El fog aludni,	1
   És vele el fog aludni	1
   Életem is!...	1
   Itt várom itéletemet;	1
   Most, rögtön, ezennel	1
   Mondja ki szűz ajakad:	1
   A reménység zöld koszorúja	1
   Öveddze-e homlokomat,	1
   Vagy a kétségbeesésnek	1
   Bunkósbotja	1
   Üssön agyon?..."	1
   "Én ütlek agyon...	1
   Én vagyok a kétségbeesés!"	1
   Szólt... nem! mennydörgött egy hang,	1
   A széles tenyerű Fejenagynak hangja;	1
   S széles tenyerével megragadá	1
   A lágyszivü kántor gallérját,	1
   S fölemelte a térdepelésből,	1
   Hogy talpa sem érte a földet;	1
   Aztán meg letevé,	1
   Hogy az orra is érte a földet.	1
   "Én ütlek agyon..."	1
   Folytatta tovább	1
   A széles tenyerű Fejenagy.	1
   "Én morzsolom össze	1
   Csontjaidat,	1
   Mint a malomkő	1
   A búzaszemet!	1
   Hogy mertél... de előbb	1
   Téged vonlak kérdőre, o Erzsók!	1
   Mondd meg nekem azt:	1
   A hűtlenségnek fekete posztaja	1
   Vagy az ártatlanságnak	1
   Patyolatlepedője takarja-e lelked?	1
   Oh, szólj nekem erre!"	1
   A szemérmetes Erzsók	1
   Nem szóla reá,	1
   De tengervízszínű szemének	1
   Bájdús kifejezéséből	1
   Ezt silabizálta ki mennyei kéjjel	1
   A széles tenyerű Fejenagy:	1
   "Oh széles tenyerű Fejenagy,	1
   Helységünk kalapácsa,	1
   S csapra ütője szivem hordójának!	1
   Még kétkedel?...	1
   Ártatlan vagyok én,	1
   Mint az izé..."	1
   Érté e néma beszédet	1
   A helybeli lágyszivü kántornak	1
   Dühteljes dögönyözője,	1
   S engesztelve sohajtott:	1
   "Lelkem lelke, bocsáss meg,	1
   Hogy kételkedni merék	1
   Hűséged acél láncának	1
   Állhatatosságában. -	1
   Most pedig, oh kántor!	1
   Téged veszlek elő;	1
   Készülj a meglakolásra -	1
   Rémséges leszen az,	1
   Valamint rémséges a bűn,	1
   Mit elkövetél.	1
   Példádon okúljanak a késő unokák,	1
   Hogy kell csábítni az ártatlanságot,	1
   Hogy kell konkolyt hinteni	1
   Két szerető szívnek	1
   Tisztabuzája közé!"	1
   Miután a nyelve megállott,	1
   Két keze kezdett mozgani	1
   A széles tenyerű Fejenagynak:	1
   A helybeli lágyszivü kántort	1
   Úgy ütögette a földhöz,	1
   Mint a gyertyát mártani szokták.	1
   A helybeli lágyszivü kántor	1
   Elkezdett bőgni, amint még	1
   Nem bőgött soha	1
   Sem temetéseknél,	1
   Sem a soksípú orgona mellett.	1
   Bőgése zavarnak	1
   Lett okozója	1
   A mulatók közt.	1
   Megbomlott a tánc;	1
   A kancsal hegedűs,	1
   A félszemü cimbalmos	1
   S a bőgő sánta huzója	1
   Feledte tovább hallatni	1
   Hangszere égi zenéjét.	1
   A nép odacsődült,	1
   Karéjt képezve, holottan	1
   A széles tenyerű Fejenagy	1
   Példát ada a késő unokáknak,	1
   Hogy kell csábítni az ártatlanságot,	1
   S hogy kell konkolyt hinteni	1
   Két szerető szívnek	1
   Tisztabuzája közé.	1
   A helybeli lágyszivü kántor	1
   Bőgései közben	1
   Ily szókkal esengett	1
   A helység kalapácsához:	1
   "Csak addig várjon, amíg	1
   Egy szócskát, egy kicsi szócskát mondok -	1
   Aztán verjen kelmed agyon,	1
   Ha jónak látja."	1
   A széles tenyerű Fejenagy,	1
   Ki már belefáradt	1
   A példaadásnak kedvéérti	1
   Földhözütésbe,	1
   Ezeket szuszogá:	1
   "Beszéljen, kántor uram!	1
   Mentse magát,	1
   Meghallgatom én az okos szót	1
   Minden időben...	1
   Mentse magát."	1
   S a helybeli lágyszivü kántor	1
   Igy mentette magát,	1
   Heverve a földön:	1
   "Bűnös vagyok egyrészt,	1
   Nem tagadom,	1
   Mert megszeretém	1
   Lángzó szerelemmel	1
   A szemérmetes Erzsókot...	1
   De tehettem-e róla?	1
   Oh a szerelem	1
   Nem oly portéka, amelytől	1
   Elzárni lehetne a szívet;	1
   Tündéri madár ez, amelynek	1
   Ajtó sem kell, hogy a szívbe röpüljön,	1
   Mint bölcsen tudhatja kegyelmed. -	1
   De szerelmemet én	1
   Titkoltam volna örökké,	1
   Elvittem volna magammal	1
   A más életbe, ahol tán	1
   Nincsen is élet -	1
   Ha nem veszi észre Harangláb.	1
   Ő észrevevé,	1
   S bujtotta tüzem,	1
   Mi okért, mi okért nem?	1
   Arról nincs tudomásom.	1
   Ő volt, ki, midőn ma	1
   Az isteni tisztelet alkalmával	1
   Kegyelmed az álomnak karjába hajolt,	1
   Ezt javasolta nekem:	1
   Zárjuk kelmedre az ajtót,	1
   S így zárva levén,	1
   Ma baj nélkűl tehetem	1
   Hódításaimat	1
   A szemérmetes Erzsóknál...	1
   S én balga szavát fogadám!"	1
   Mindezeket mondá	1
   A helybeli lágyszivü kántor	1
   A megbánásnak örömtelen hangján.	1
   Mint megfordúl a rézkakas	1
   A templom tetején,	1
   Ha más tájról kezd fúni a szél,	1
   Ugy vett más fordulatot	1
   A széles tenyerű Fejenagynak	1
   Lelke, s irányt,	1
   Mikor e szók érinték füle dobját.	1
   "Mit szól kend erre, Harangláb?"	1
   Voltak szavai,	1
   S nem szeliden mondott szavai,	1
   "Igazolja magát kend,	1
   Vagy akkép vágom fültövön,	1
   Hogy azonnal megsiketűl bele."	1
   Odaálla Harangláb,	1
   A fondor lelkületű egyházfi,	1
   S rendűletlen nézve szemébe	1
   A széles tenyerű Fejenagynak,	1
   Ily bátor szókra fakadt:	1
   "Igazolni fogom magamat,	1
   Nem, mintha remegnék	1
   A kend fenyegetéseitől.	1
   Jobban felkösse gatyáját,	1
   Akitől meg kelljen ijednem...	1
   Érti-e kend ezt? -	1
   Mind igaz, amit kántor uram szólt,	1
   Aki, úgy mellesleg mondva,	1
   Gyáva, haszontalan ember,	1
   Hogy oly pimaszúl rám vallott. -	1
   Én bujtogatám őt,	1
   Hogy csapja el a kelmed keziről	1
   A szemérmetes Erzsókot,	1
   Mert én kendet utálom,	1
   Mint a kukorica-gölődint."	1
   "Ugyan úgy-e?"	1
   "Biz úgy ám!"	1
   "Hát kend azt gondolja talán,	1
   Hogy én kendet szeretem	1
   Avval a macskapofájával?"	1
   "Micsodával?"	1
   "Avval a macskapofájával!"	1
   "Macskapofámmal?	1
   Hát te, te sündisznó!	1
   Aki kovácsnak tartja magát,	1
   Pedig holmi cigánytól	1
   Tanulta meg a kalapálást..."	1
   "Hát még mesterségemet is	1
   Gyalázni mered?	1
   Te hitvány templomegér...	1
   No megállj! majd megkalapállak."	1
   S úgy megütötte	1
   Öklének buzogányával	1
   A fondor lelkületű egyházfinak orrát,	1
   Hogy vére kibuggyant.	1
   Erre Harangláb	1
   Ügyesen leütötte fejérül a kucsmát,	1
   Megkapta hajának fürtözetét,	1
   S oly istenesen kezdette cibálni,	1
   Mint a harangkötelet.	1
   Ez iszonyú látvány	1
   Megragadá gyöngéd idegét	1
   A szemérmetes Erzsóknak,	1
   S a szegényke	1
   Ájulat örvényébe bukott.	1
   Bagarja, a béke barátja,	1
   Fölemelte szelíden,	1
   S ápolva tevé őt	1
   Az ágy párnái közé.	1
   Élettelenűl feküvék ott,	1
   Mint a lepuskázott vadlúd	1
   A tó közepén. -	1
   De most jön a haddelhadd!	1
   Amidőn a vitéz Csepü Palkó,	1
   A tiszteletes két pej csikajának	1
   Jókedvű abrakolója,	1
   Látá, hogy komolyabb kezd lenni	1
   A dolog fordúlata:	1
   Fejenagynál terme serényen,	1
   S magát frígyestársának ajánlá.	1
   Őt kedves kötelek csatolák	1
   A széles tenyerű Fejenagyhoz:	1
   Nála tanúlá tudniillik	1
   A kovács-mesterséget	1
   Valami két hétig. -	1
   Hanem ekkor eleblábolt,	1
   Mert nem volt hajlama a mesterséghez.	1
   Vakarta i'kább a lovat,	1
   Semmint patkolta.	1
   De azért kedveltje maradt	1
   A széles tenyerű Fejenagy,	1
   S neki most is "mester uram" volt.	1
   "Mester uram!"	1
   Kurjanta vitéz Csepü Palkó,	1
   A tiszteletes két pej csikajának	1
   Jókedvű abrakolója,	1
   "Ne féljen semmit, mester uram	1
   Itt vagyok én is."	1
   S ezzel nekiugrék	1
   A fondor lelkületű egyházfinak,	1
   Hátán termett, s kezdte püfölni.	1
   Nem bírta Harangláb	1
   Csepü Palkónak terhét,	1
   És összerogyott,	1
   De véle rogyott	1
   A helység kalapácsa is,	1
   Mivel üstöke mindig	1
   Marka között volt még.	1
   Nagyszerü volt ez esés!	1
   Igy hullnak alá a kövek	1
   A romladozó várak tetejéről	1
   A völgy mélységébe.	1
   A tusázókhoz több forróvérü legény	1
   Csatlakozék,	1
   Két pártra szakadva.	1
   S lett rúgás, harapás,	1
   Fej-betörés, vérontás és a többi.	1
   A lyányzók pedig elvonulának	1
   A kocsmateremből,	1
   Mint elvonul a napnak sugara,	1
   Ha zivatar támad.	1
   S elkotródott a lyányok után	1
   A béke barátja Bagarja.	1
         Negyedik ének	1
   Merre, Bagarja uram,	1
   Test-épületének	1
   Élő oszlopain,	1
   Oh merre szalad kend	1
   Gyors szaladással,	1
   Mint a kugli-golyóbis?	1
   Hát férfihoz illik	1
   Megfutamodni a harci veszélytől?	1
   Lemondani a csatabajnak	1
   Hősi jutalmáról,	1
   A dicsőség tölgykoszorújáról?	1
   Ne kárhoztassuk a jámbort!	1
   A gondviselésnek	1
   Választott embere ő,	1
   Ki elhárítani termett	1
   A végpusztúlást falujáról.	1
   Avvagy ha nem ekképen cselekednék,	1
   Mért híná őt a világ	1
   A béke barátjának?	1
   Ő e nevezetnek megfelelőleg	1
   Intézé tette irányát,	1
   S könnyü inakkal iramlott	1
   Az öregbírói lakáshoz,	1
   Amelynek előtte	1
   Méltóságosan állott	1
   A kaloda.	1
   Bagarja, a béke barátja,	1
   Alva találta	1
   A kevés szavu bírót,	1
   A bölcs aggastyánt.	1
   Ottan feküvék ez	1
   Testének egész hosszában	1
   A pamlagon...	1
   Azaz a fapadon.	1
   Párnáúl ködmöne szolgált,	1
   Az öregebbik,	1
   Mert az ujat kímélnie kellett. -	1
   Bagarja uram	1
   Megdöfte az oldalbordáját,	1
   Hogy az álom sűrü ködét	1
   Szétoszlassa szeméről.	1
   De korántsem volt ez	1
   Oly könnyű munka, minőnek	1
   Első látásra talán	1
   Gondolja az ember.	1
   Soká bajlódék véle Bagarja,	1
   Míg fölnyílt az egyik szeme nagy nehezen,	1
   S lelki nyugodtsággal kérdezte:	1
   "Mi baj?"	1
   "Baj van, bíró uram, és nagy baj!	1
   Csak talpra, de gyorsan,	1
   Ha azt nem akarja,	1
   Hogy vége legyen helységünknek,	1
   Vége örökre!	1
   Kiütött a háboru, és dúl.	1
   A szemérmetes Erzsók	1
   Csapszéke lőn a csatatér.	1
   Az egész falu népe	1
   Egymást kaszabolja,	1
   Hogy nézni iszony.	1
   Potyognak az emberek,	1
   Mint a legyek őszi időben.	1
   A föld a kifutott vértől	1
   Olyan, mint a vörös posztó.	1
   Az enyészet gyászlobogója	1
   Leng a szomorú csatatéren.	1
   Tápászkodjék föl, bíró uram,	1
   És menjünk szaporán!	1
   Mert csak bíró uram az,	1
   Ki követ gördíteni képes	1
   A rohanó romlásnak elébe."	1
   Igy végzé a csata festését	1
   A béke barátja Bagarja.	1
   A kevés szavu bíró,	1
   A bölcs aggastyán,	1
   Fölnyitva szemének másodikát is,	1
   E kérdést látá szükségesnek:	1
   "Hát menjünk?"	1
   "Pedig tüstént!" volt a felelet.	1
   "Nem bánom," szóla szokott nyugalommal	1
   A bölcs aggastyán,	1
   S miután új ködmöne rajta volt,	1
   És botja kezében:	1
   Útnak eredtek. -	1
   Szomszéd volt a kevés szavu bíróhoz	1
   A hívatalában pontos kisbíró.	1
   Beszóltanak ehhez az ablakon által,	1
   És mondák: jőne velök.	1
   S szót fogadott a hívatalában	1
   Pontos kisbíró,	1
   Bár nem nagy örömmel,	1
   Mert legszebb kedvtöltésében zavarák:	1
   Épen feleségét verte.	1
   Mikor a kántorlak elébe jutottak,	1
   Az amazontermészetü Márta	1
   Szomszédnéjával	1
   Akkor végzette pörét,	1
   Mely onnan eredt,	1
   Hogy a roszlelkű szomszédné	1
   Egy tyúkját agyonütötte,	1
   Mert ez mindig az ő csirkéi közé járt,	1
   S elette előlök az árpát.	1
   Képzelni lehet,	1
   Hogy mekkora volt dühödése	1
   Az amazontermészetü Mártának	1
   Hallatlan kára miatt;	1
   De azt már képzelni lehetlen,	1
   Hogy mekkora lett dühödése,	1
   Amidőn a béke barátja	1
   Tudtára adá férjének csínját.	1
   Szólni akart,	1
   De a szó elakadt gégéjén.	1
   Szeme vérszinü lett	1
   S arcúlata kék,	1
   És reszkete minden tagja,	1
   Valamint a kocsonnya.	1
   Szétnézett vizsga tekintettel,	1
   Mellette hevert egy seprőnyél,	1
   Azt fölragadá,	1
   S bőszülve kiálta: "Utánam!"	1
   Amidőn a kevés szavu bíró,	1
   A béke barátja Bagarja,	1
   A hívatalában pontos kisbíró	1
   S az amazontermészetü Márta	1
   Elértenek a csatahelyre:	1
   Iszonyú vala a látvány látása,	1
   Amelyet láttak.	1
   A harc járta javában.	1
   A béke barátja Bagarja	1
   Nem füllentett, mikor azt mondá	1
   A kevés szavu bírónak,	1
   Hogy az enyészet gyászlobogója	1
   Leng a szomorú csatatéren.	1
   Ugy volt egy betüig!	1
   A kemence - ahonnan	1
   A kancsal hegedűs,	1
   A félszemü cimbalmos	1
   S a bőgő sánta huzója	1
   Az ifjúságot táncra vidítá	1
   Hurjai bájos pengésével -	1
   A kemence lezúzva	1
   Ugy mered a levegőbe,	1
   Mint valami sziklai vár	1
   A tatárjárásnak utána.	1
   Tört asztalnak s tört poharaknak	1
   Romjai lepték	1
   A véráztatta szobát,	1
   S a vérnek közepette	1
   Búsongva tünődött	1
   Egy leharapott fül.	1
   Az amazontermészetü Márta	1
   Hős elszántsággal törte magát át	1
   A vívó tömegen,	1
   Mígnem férjére talált,	1
   Ki egy szögletbe vonultan,	1
   Kínjában most is nyögve, kucorgott.	1
   Oh Hamlet! mi volt ijedésed,	1
   Mikoron megláttad atyád lelkét,	1
   Ahhoz képest, amint megijedt	1
   A helybeli lágyszivü kántor	1
   Feleségének látásán?	1
   Egy fél-ép asztal alá bújt,	1
   S kezeit könyörögve kinyujtá	1
   Az amazontermészetü Mártához,	1
   De ez nem könyörűlt.	1
   Megfogta egyik lábszárát,	1
   S kihúzta az asztal alól,	1
   És addig döngette, amíg csak	1
   A seprőnyélben tartott.	1
   Aztán ott ragadá meg haját,	1
   Ahol legjobban fáj,	1
   És elhurcolta magával,	1
   Mint a zsidó a lóbőrt;	1
   S ekkép vígasztalta: "Jerünk csak,	1
   Itt a világ szeme láttán	1
   Nem akarlak csúffá tenni... de otthon	1
   Majd megkapod a magadét!"	1
   S miután ura volt mindenha szavának	1
   Az amazontermészetü Márta:	1
   Hinni lehet, hogy most sem szegte meg azt.	1
   Azalatt a kevés szavu bíró,	1
   A bölcs aggastyán,	1
   Nem ékesszólásánál,	1
   De tekintélyénél fogva	1
   Lecsillapítá a harcnak fergetegét.	1
   A vérontásnak idője lejárt.	1
   Meghunnyászkodtak a küzdők,	1
   Mint a marakodó ebek,	1
   Amikor gazdájok előjön,	1
   S rájok bőgi: "Kimenj!"	1
   A háboru közkatonái	1
   Elsompolyodának.	1
   A fondor lelkületű egyházfi	1
   S a helység kalapácsa	1
   Bírói parancsra előállt,	1
   S mindkettő fölterjesztette ügyét.	1
   A kevés szavu bíró,	1
   A bölcs aggastyán,	1
   Megdorgálta keményen	1
   A fondor lelkületű egyházfit -	1
   S a helység kalapácsát,	1
   Mint kezdőjét a csatának,	1
   A hívatalában	1
   Pontos kisbíró által	1
   Kalodába csukatta.	1
   Ott nyögi most fájdalmát hősünk	1
   A kalodában,	1
   S csak azzal vígasztalja magát,	1
   Hogy elleneit megverte vitézül,	1
   S ha innen az isten megszabadítja,	1
   Megkéri azonnal	1
   A szemérmetes Erzsókot.	1
   Te pedig, lantomnak húrja, pihenj!	1
   Nagy volt a munka, s bevégzéd	1
   Emberül e munkát.	1
   Én is pihenek	1
   Babéraimon,	1
   Miket a hírnek mezején	1
   Borzas főmre kaszáltam.	1
   Mostan akár ma megássa	1
   Gödrömet a sírásó,	1
   Bánom is én!	1
   Azért én élni fogok,	1
   Míg a világnak	1
   Szappanbuboréka	1
   Szét nem pattan.	1
   Pislogni fog a hír mécse siromnak	1
   Koszorús halmán,	1
   Mint éjjel a macska szeme.	1
   Eljő az irígység	1
   Letépni babéraimat... de hiába!	1
   Nem fogja elérni;	1
   Magasan függendnek azok,	1
   Mint Zöld Marci.	1
   S ha sötét zsákjába dugand	1
   A feledés:	1
   Fölhasogatja sötét zsákját	1
   A halhatatlanságnak fényes borotvája.	1
                          Mutató tábla,	1
   mely azt mutatja, hogy az	1
     I. ÉNEKBEN	1
   fölébred álmából egy fogoly, s szabadulást tervez - azonban az	1
   nincs megénekelve: hogy ki légyen ezen szabadulást tervező, álmából	1
   fölébredt fogoly? csupán azért, hogy később a meglepetés annál	1
   meglepőbb legyen. - A	1
     II: ÉNEKBEN	1
   már több foglaltatik: kié a helység leglátogatottabb kocsmája?	1
   mily ékes e kocsma birtokosnéja? miben sántikál a kántor? ki	1
   buzdítja merényének végbevitelére? sat. - A	1
     III. ÉNEKBEN	1
   megszabadúl a fogoly, s börtönéből a kocsmába megy; s amily szörnyű	1
   dolgokat lát: oly szörnyű dolgokat cselekszik. Itt már az is orrára	1
   köttetik a nyájas olvasónak, hogy a fogoly nem más, mint a költemény	1
   hőse. - A	1
     IV. ÉNEKBEN	1
   a szörnyű dolgok véget érnek, s a költemény hőse szörnyű véget ér.	1
   Pest, 1844. augusztus	1
SZÜLŐIMHEZ	1
   Hej édes szülőimék,	1
   Gazdagodjam meg csak!	1
   Akkor, hiszem istenem,	1
   Nem panaszolkodnak.	1
   Minden teljesülni fog,	1
   Amit csak kivánnak;	1
   Megelőzöm vágyait	1
   Éd'sapám s anyámnak.	1
   Lesz csinos ház, amiben	1
   Megvonúlnak szépen;	1
   Pince lesz a ház alatt,	1
   Jó bor a pincében.	1
   Meghihatja éd'sapám	1
   Minden jóbarátját;	1
   Borozás közt lelköket	1
   A jókedvbe mártják.	1
   Szép kocsit csináltatok	1
   Éd'sanyám számára;	1
   Nem kell, hogy a templomot	1
   Gyalogosan járja.	1
   Lesz arany szegélyzetű	1
   Imádságos könyve,	1
   Krisztus urunk képe lesz	1
   Szépen metszve benne.	1
   Pistinak meg majd veszek	1
   Drága paripákat,	1
   Rajtok jó Istók öcsém	1
   Vásárokra járhat.	1
   Végesvégül lesz nekem	1
   Dúsgazdag könyvtárom;	1
   Akkor majd a verseket	1
   Nem pénzért csinálom.	1
   Ingyen osztom azokat	1
   Szét az újságokba;	1
   Minden szerkesztő, tudom,	1
   Szívesen fogadja.	1
   S hogyha szép lyányt kaphatok:	1
   - De magyar lelkűt ám! -	1
   Éd'sapám táncolni fog	1
   Fia lakodalmán.	1
   Így élünk majd boldogan	1
   A mulatságoknak,	1
   Így biz, édes szüleim...	1
   Gazdagodjam meg csak!	1
   Pest, 1844. augusztus	1
TOMPA MIHÁLYHOZ	1
   Hát, fiú, olvastam azt a verset,	1
   Amelyet te énhozzám csináltál	1
   Valahol a bártfai forrásnál,	1
   S mondhatom, hogy nagy örömet szerzett.	1
   Sok szépet elmondtál e levélben,	1
   (Ne véld, hogy hizelgéskép beszélem,)	1
   De legjobban az gyönyörködtetett,	1
   Hogy a bort, öcsém, te is szereted.	1
   Ej be derék gyerek vagy te, Miska!	1
   Mért nem ölelhetlek összevissza?	1
   Látszik: deák vagy és kálomista,	1
   Aki a vizet nagy kínnal issza.	1
   Ember a lelked is, atyámfia!	1
   Imádkozzunk a bor istenéhez,	1
   S hagyjuk a világot papolnia,	1
   Hogy, ki a bort szereti, ez és ez.	1
   Haszontalan világ ez a mai;	1
   Egyáltaljában nem tetszik nékem.	1
   Jőjünk csak mi össze!... fenn az égben	1
   Örömkönnyeket sír Csokonai.	1
   Egyébiránt ne gondold, barátom,	1
   Hogy én valami vad fickó vagyok,	1
   Mihelyst a bor szinét meglátom;	1
   Nem én! csak úgy csendesen vígadok.	1
   S ha bizalmas ember van mellettem,	1
   Mosolyogva a bús múlt időket	1
   Elbeszélem, hogy mennyit szenvedtem,	1
   Mint majd egyszer elbeszélem néked.	1
   Hidd el, csodálkozni fogsz fölötte,	1
   Hogy huszonkét éves ember ennyi	1
   Bajon magát keresztültörhette,	1
   S nem birta őt a baj sírba tenni.	1
   Az igaz, most jobb az állapotom,	1
   Bár a legjobbnak ezt sem mondhatom;	1
   Hanem ugy csak állok, hogy ha véled	1
   Találkoznám, megvendégelnélek.	1
   De miért is nem jösz egyszer hozzánk?	1
   Majd meglátnád, milyen jól mulatnánk!	1
   Messze vagy, de én baka koromban	1
   Hetvenhétszer annyit gyalogoltam.	1
   Siess hát, mert ha sokáig késel,	1
   Élted napjáig megemlegeted;	1
   Én rontok hozzád, s akkor jaj neked:	1
   Agyonszorítlak egy öleléssel!	1
   Pest, 1844. szeptember 4-8.-a között	1
ÉJSZAKÁIM	1
   Még ugy csak megjárja, ha az ég	1
   Fellegetlen, holdas, tisztakék.	1
   Ablakomra rákönyökölök,	1
   Hosszú szárból sűrűn füstölök,	1
   S elmerengek majdnem reggelig...	1
   Nekem ebben nagy kedvem telik.	1
   De mikor hold, csillag nem ragyog,	1
   Akkor én végkép odavagyok.	1
   A tyukokkal el nem alhatom,	1
   Hát galléron csíp az unalom,	1
   S összenyaggat irgalmatlanúl...	1
   Az időm fut, mint a sánta nyúl.	1
   Véghetetlen kínom közepett	1
   Mit tehetnék ekkor egyebet?	1
   A tintába mártom tollamat,	1
   Vagyis: megpendítem lantomat,	1
   S kong belőle oly szeráfi dal,	1
   Hogy, ki hallja, rögtön szörnyethal.	1
   Én azonban folytatom dalom,	1
   Míg az álom és az únalom	1
   Egymással fölöttem hajbakap,	1
   S csakugyan az első markosabb. -	1
   Máskép mulnak éjeim bezeg,	1
   Majd ha feleségre szert teszek.	1
   Pest, 1844. szeptember	1
FURFANGOS BORIVÓ	1
   Megiszom én a bort, mert szeretem,	1
   De néha megy belém nagy nehezen;	1
   Azonban rajtam nem fog ki soha,	1
   Minden dolognak van oka-foka.	1
   "A kancsó zsarnokszív" - azt gondolom -	1
   "Ki kell belőle a vért ontanom!"	1
   S e gondolatra kancsóm kiürűl,	1
   Készítették bár feneketlenűl.	1
   Pest, 1844. szeptember	1
TAKARÉKOSSÁG	1
   Akármikép csűrjük, csavarjuk,	1
   Szép, aki gazdálkodni tud;	1
   Ilyennek aztán az adósság	1
   Nem köt nyakába háborut;	1
   Nem szurkol, ha bizonyos utcán	1
   Világos nappal menni kell,	1
   Hetykén tekinthet jobbra-balra,	1
   Találkozzék akárkivel;	1
   Nem mondja, amidőn javában	1
   Cseng a kocsmában a pohár:	1
   "Barátim, megbocsássatok, de	1
   Mennem kell, otthon munka vár"...	1
   S a többi! - - szóval, mátul fogva	1
   Takarékos fiú leszek,	1
   Minden garast úgy megbecsűlök,	1
   Miként apám, a jó öreg.	1
   Hej, csakhogy én az efféléket	1
   Mindig pénz fogytán fogadom;	1
   S amint pénzem jön: akkor ismét	1
   Hegyen-völgyön lakodalom.	1
   Pest, 1844. szeptember	1
PINTY ÚRFI	1
   Én nem panaszlok sorsom ellen,	1
   Mi ördögért panaszlanék?	1
   Lehet-e kegyesebb irántam,	1
   Mint amilyen kegyes, az ég?	1
   Nekem jutott a nagy szerencse:	1
   Pinty úrfit énekelni meg!	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   Pinty úrfinak fillére sincsen,	1
   Tán a nagyapjának se' volt;	1
   Amit telt erszénynek neveznek,	1
   Távol van tőle, mint a hold.	1
   Azért magát föl nem akasztja,	1
   De még csak nem is kesereg.	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   Asztalt számára nem terítnek,	1
   S ki hinné? éhen mégse' vesz;	1
   Ha enni kell, a vendéglőkbe	1
   Bekullog ismerősihez,	1
   S egy-egy falatka innen, onnan...	1
   Böndőjét ekkép tölti meg.	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   Mikép teszen szert öltözetre?	1
   Ez is igen eredeti:	1
   Bál- és egyébre a ruhákat	1
   Úgy kölcsön elkéregeti;	1
   Csakhogy többé ezen ruhákat	1
   Nem látják a jó emberek.	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   Hol a szállása? azt nem tudjuk;	1
   De ő fennen dicsekszi el:	1
   Milyen pompás szobái vannak!	1
   És amit ő mond, hinni kell.	1
   Bár kávéházakban gyakorta	1
   Olyan Pintyféle szendereg:	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   És ilyen ő tetőtül talpig,	1
   Tökéletes képmása ez;	1
   Magának és kedves honának	1
   Roppant becsűletet szerez.	1
   Kiáltson föl hát minden ember:	1
   Tartsák meg őt az istenek!	1
   Pinty úrfi a maga nemében	1
   Hat puszta falu környékében	1
   A legpáratlanabb gyerek.	1
   Pest, 1844. szeptember	1
SZEMFÁJÁSOMKOR	1
   Teremtő isten! szemeimre	1
   A vakságot tán csak nem küldöd?	1
   Mi lesz belőlem, hogyha többé	1
   Nem láthatok lyányt s pipafüstöt!	1
   Pest, 1844. szeptember	1
HA	1
   Ha kalapomnak szőre volna,	1
   És jobbra-balra nem konyulna:	1
   Én volnék a derék legény!	1
   Arszlánnak is beilleném.	1
   Ha már nem volna vagy két éve,	1
   Hogy a mellényem meg van véve:	1
   Én volnék a derék legény!	1
   Arszlánnak is beilleném.	1
   Ha volna több, mint egy kabátom,	1
   Mit hordanom kell télen, nyáron:	1
   Én volnék a derék legény!	1
   Arszlánnak is beilleném.	1
   Ha a nadrágom alja, térde	1
   Nem volna oly nagyon megsértve:	1
   Én volnék a derék legény!	1
   Arszlánnak is beilleném.	1
   Ha a csizmámnak talpa, sarka	1
   Nem kérdené, hogy hol a varga?	1
   Én volnék a derék legény!	1
   Arszlánnak is beilleném.	1
   Ha majd e ha, ha ha, ha meg ha	1
   Elpusztul tőlem a pokolba:	1
   Én leszek a derék legény,	1
   Mindjárt arszlánnak illem én.	1
   Pest, 1844. szeptember	1
SZERELEM VÁNDORAI	1
   Kél a hold, az éj lovagja,	1
   Hold kiséretében,	1
   Mint hüséges apród, a kis	1
   Esti csillag mégyen.	1
   Indulóban vagyok én is,	1
   S nem megyek magamban;	1
   Holddal esti csillag, vélem	1
   Égő szerelem van.	1
   Csak eredj, hold, csak eredj a	1
   Barna éjszakához;	1
   Megyek én is, megyek én is	1
   Barna kisleányhoz.	1
   Pest, 1844. szeptember	1
HALÁLOM	1
   A halál két neme áll előttem,	1
   Nem tudom, hogy melyiké leszek;	1
   Nem tudom, pedig szeretném tudni:	1
   Éhen vagy szomjan halok-e meg?	1
   Pest, 1844. szeptember	1
MI LELT?	1
   Nem tudom, mi lelt ma engem?	1
   Jókedvemben nincs határ;	1
   Danolhatnék, fütyölhetnék,	1
   Egyikhez sem értek bár.	1
   Összeverem a bokámat,	1
   Noha nem szól muzsika;	1
   A szobám világos, ámbár	1
   Nap nem süt belé soha.	1
   Még a füst is rózsaszínű,	1
   Melyet rosz cserép pipám	1
   Legroszabb kapadohányból	1
   Küld keresztül a szobán.	1
   A szivem ver, mintha benne	1
   Háborogna szerelem;	1
   Pedig egy leány sem váltott	1
   Csak egy jó szót is velem.	1
   S annál megfoghatlanabb ez,	1
   Mert zsebemnek zord egén	1
   Pénzfogyatkozásnak éje	1
   Űl sötéten, feketén.	1
   Szóval: a világ előttem	1
   Egy szép tulipánbokor...	1
   Kár, hogy addig lesz csak az, mig	1
   Kimegy fejemből a bor!	1
   Pest, 1844. szeptember	1
IGYUNK!	1
   Akinek nincs szeretője,	1
   Bort igyék,	1
   S hinni fogja, hogy minden lyány	1
   Érte ég.	1
   És igyék bort az, akinek	1
   Pénze nincs,	1
   S az övé lesz a világon	1
   Minden kincs.	1
   És igyék bort az, akinek	1
   Búja van,	1
   S a bú tőle nyakrafőre	1
   Elrohan.	1
   Sem szeretőm, sem pénzem, csak	1
   Bánatom;	1
   Másnál háromszorta többet	1
   Ihatom.	1
   Pest, 1844. szeptember	1
DÁRIDÓ UTÁN	1
   Ez volt aztán az éjszaka!	1
   Bort többé sose lássak,	1
   Ha életemben párja volt	1
   Ennek az áldomásnak.	1
   Egész mohácsi ütközet	1
   Ment végbe ott közöttünk;	1
   Igaz, hogy a török a bor,	1
   És a magyar mi lettünk.	1
   Hanem még az is igaz ám,	1
   Hogy harcoltunk vitézül,	1
   Kivált mikor már a király,	1
   Az ész, kidőlt nyergébül.	1
   A győzelmes poharakat	1
   Dühhel nyakon ragadtuk,	1
   S függtünk letéphetetlenűl,	1
   Mint a pióca, rajtuk.	1
   Ha oly hosszú lesz életünk,	1
   Mint kortyaink valának,	1
   Megérjük boldogabb korát	1
   A bús magyar hazának.	1
   Pest, 1844. szeptember	1
VERSEIM	1
   A költészet fája életem,	1
   Minden versem egy levelke rajt.	1
   Fa, levél el fog hervadni majd,	1
   A felejtés szele rásohajt.	1
   És mivelhogy elhervadni fog,	1
   Ne is ápolgassam én e fát?	1
   Más hasznot ha nem hajt: legalább,	1
   Amíg élek, hűs árnyékot ád.	1
   Pest, 1844. szeptember	1
SZÍNÉSZDAL	1
   Minden müvészetek	1
   Fején a korona:	1
   A mi művészetünk,	1
   Ellen ki mondana?	1
   Mi szép, mi szép, mi szép	1
   A mi föladatunk!	1
   Legyünk büszkék reá,	1
   Hogy színészek vagyunk.	1
   Csak árny, amit teremt	1
   A költőképzelet;	1
   Mi adjuk meg neki	1
   A lelket, életet.	1
   Mi szép, mi szép, mi szép	1
   A mi föladatunk!	1
   Legyünk büszkék reá,	1
   Hogy színészek vagyunk.	1
   Miénk a hatalom	1
   Az emberszív felett:	1
   Idézni egyaránt	1
   Mosolyt vagy könnyeket.	1
   Mi szép, mi szép, mi szép	1
   A mi föladatunk!	1
   Legyünk büszkék reá,	1
   Hogy színészek vagyunk.	1
   Apostolok vagyunk	1
   Az erkölcs mezején.	1
   Apostoli szavunk	1
   Téged kiált: erény!	1
   Mi szép, mi szép, mi szép	1
   A mi föladatunk!	1
   Legyünk büszkék reá,	1
   Hogy színészek vagyunk.	1
   De amit színpadon	1
   A népnek hirdetünk,	1
   Ne hazudtolja meg	1
   A cselekedetünk.	1
   Ha meg nem tesszük azt,	1
   Ami föladatunk:	1
   Akkor gyalázat ránk,	1
   Szinészek nem vagyunk!	1
   Pest, 1844. szeptember	1
LEVÉL EGY SZÍNÉSZ BARÁTOMHOZ	1
   Jut még eszedbe a fiú? kivel	1
   Együtt cepelted a vándorbotot,	1
   Mely koldusbotnak is beillenék,	1
   Midőn a sorsnak fényes kedve nincs;	1
   És ez nem éppen olyan ritkaság	1
   Szinészre nézve, mint boldogtalan	1
   Magyar hazánkban a hű honfigond. -	1
   Lásd, én reátok még emlékezem,	1
   És elfeledni nem fogom soha	1
   A jót s roszat, mely ott közöttetek	1
   Mult napjaimnak osztályrésze volt.	1
   Előttem áll a délután, midőn	1
   A színészetbe béavattatám.	1
   Barangolék föl és le céltalan	1
   A nagy hazának minden tájain.	1
   Tarisznyámban, mit hátamon vivék,	1
   Nem mondhatom, hogy nagy volt a teher,	1
   De a nyomor, mint ólom, megnyomott.	1
   Könnyíte rajt a víg könnyelmüség,	1
   Mely útaimban hű társam vala.	1
   Ekkép juték egy nyári délután	1
   Egy kis városba; fáradt lábaim	1
   A fogadóban megpihentenek. -	1
   Vendégszobája egyik oldalán	1
   Helyet szerényen színpad foglala.	1
   Mire való is már a fényüzés?...	1
   Azon tünődtem épen: kérjek-e	1
   Ebédet vagy se? hát ha majd sovány	1
   Zsebem bicskája szépen benntörik?	1
   Az ajtót ekkor megnyitá egy ur;	1
   Volt bennem annyi emberismeret,	1
   Ráfoghatnom, hogy nem más, mint szinész.	1
   Fején kalapja nagybecsű vala,	1
   Mert Elizéus prófétával az	1
   Rokonságban volt... tudnillik: kopasz.	1
   Kabátja új, a nadrág régi rongy,	1
   És lábát csizma helytt cipő födé,	1
   Alkalmasint amelyben szerepelt.	1
   "Thalia papja?" kérdém. - "Az vagyok;	1
   Talán ön is?" - "Még eddig nem." - "Tehát	1
   Jövőben? fölség..." - "Azt sem mondhatom."	1
   Vágtam szavába; ámde ő rohant,	1
   S vezette gyorsan az igazgatót.	1
   Fehér köpenyben az igazgató	1
   Jött üdvezelni engem nyájasan:	1
   "Isten hozá önt, tisztelt honfitárs!	1
   Lesz hát szerencsénk önhöz, édes ur?	1
   Imádja úgye a müvészetet?	1
   Ah, jóbarátom, isteni is az!	1
   S önnek szeméből olvasom ki, hogy	1
   Szinészetünknek egykor hőse lesz,	1
   És kürtölendik bámult nagy nevét	1
   A két hazának minden ajkai...	1
   Ebédelt már ön? itt az ételek	1
   Fölötte drágák, s ami több: roszak.	1
   Az ispán urtól őzcombot kapánk,	1
   A káposztából is van maradék -	1
   Ha meghivásom nem méltóztatik	1
   Elútasítni: jó ebédje lesz."	1
   Igy ostromolt a jó igazgató,	1
   Forgatva nyelve könnyü kerekét.	1
   Én nem rosz kedvvel engedék neki.	1
   Menék ebédre, és ebéd után	1
   Beiktatának ünnepélyesen	1
   A társaságba - nem kutatva: mi	1
   Valék, deák-e vagy csizmadia?	1
   Másnap fölléptem a Peleskei	1
   Notáriusban. Hősleg működém	1
   Három szerepben, minthogy összesen	1
   A társaságnak csak hat tagja volt. -	1
   Egy ideig csak elvalék velök;	1
   Faluzgatánk jó- s balszerencse közt.	1
   De a barátság végre megszakadt,	1
   Mert én utáltam a nyegléskedést,	1
   A sok "utószor"-t, a görögtüzet,	1
   S tudj' a manó, mily csábitásokat.	1
   A társaság is végre szétoszolt	1
   Egymást érő bel- s külviszály miatt;	1
   S én újra jártam széles e hazát,	1
   Mignem keblébe vett más társaság.	1
   Mit ottan, itt is azt tapasztalám,	1
   S tapasztalásom nem volt olyatén,	1
   Mely kedvre hozta volna lelkemet.	1
   Kenyért keresni színészek leszünk,	1
   Nem a művészet szent szerelmiből,	1
   S haladni nincsen semmi ösztönünk.	1
   "Pártolj, közönség, és majd haladunk,"	1
   Mond a szinész: és az meg így felel:	1
   "Haladjatok, majd aztán pártolunk;"	1
   És végre mind a kettő elmarad.	1
   Nem is hiszem, hogy a szinészetet	1
   Becsülni fogják, míg ez befogad	1
   Minden bitangot, gaz sehonnait,	1
   Kik a világnak söpredékei,	1
   S itten keresnek biztos menhelyet.	1
   Barátom, ez fájt énnekem s neked,	1
   Ez keseríte minket annyira.	1
   Az isten adja, hogy minél előbb	1
   Akképpen álljon szinmüvészetünk,	1
   Amint valóban kéne állnia.	1
   Pest, 1844. szeptember	1
A TINTÁSÜVEG	1
   Vándorszinész korában Megyeri	1
   (Van-e, ki e nevet nem ismeri?)	1
   Körmölgeté, mint más, a színlapot.	1
   Kapott	1
   Ezért	1
   Egyszer vagy öt forintnyi bért,	1
   Amint mondom, vagy öt forintnyi bért.	1
   Először is hát tintáért megyen,	1
   Ha ismét írni kell, hogy majd legyen.	1
   A tintás üveget pedig hová	1
   Dugá?	1
   Bele	1
   Kabátja hátsó zsebibe,	1
   Amint mondom, kabátja zsebibe.	1
   S hogy pénzre tett szert, lett Megyeri vig,	1
   S hazafelé menvén, ugrándozik.	1
   Hiába inti őt Szentpéteri:	1
   "Kari,	1
   Vigyázz!	1
   Kedved majd követendi gyász,	1
   Amint mondom, majd követendi gyász."	1
   Úgy lett. A sok ugrándozás alatt	1
   Kifolyt a tinta; foltja megmaradt.	1
   Megyeri elbusúl - kedvét szegi	1
   Neki	1
   A folt,	1
   Mivel csak egy kabátja volt,	1
   Amint mondom, csak egy kabátja volt.	1
   Mi több: kabátja éppen sárga volt,	1
   És így annál jobban látszott a folt.	1
   "Eldobnám - szólt - de mással nem birok;"	1
   Ez ok	1
   Miatt	1
   Hordá, mig széjjel nem szakadt,	1
   Amint mondom, mig széjjel nem szakadt.	1
   Pest, 1844. szeptember	1
A NAPHOZ	1
   Panaszom van kelmed ellen,	1
   Hallja kelmed, nap uram!	1
   Mi dolog az, sugarával	1
   Bánni olyan fukaran?	1
   Elballag kelmed fölöttem	1
   Minden istenadta nap,	1
   Kis szobám kelmedtől mégis	1
   Egy sziporka fényt se kap.	1
   Oly sötét van benne, mint a...	1
   Majd kimondtam, hogy mibe'.	1
   Legyen egy kis embersége,	1
   S nézzen kelmed néha be.	1
   Hiszen azt, hogy versirás a	1
   Mesterségem, tudja tán,	1
   Azt is tudja, ily esetben	1
   Nem lehet pompás szobám;	1
   Hogyne tudná, 'sz hajdanában	1
   Kelmed szinte lantot vert,	1
   Még mikor le nem rudalták	1
   Az Olympról Jupitert.	1
   Szánjon meg tehát kegyelmed	1
   Kedves kollega uram,	1
   S mátul fogva sugarával	1
   Ne bánjék oly fukaran.	1
   Pest, 1844. szeptember 27. után	1
A NAP HÁZASÉLETE	1
   A nap házas legény,	1
   Tudjátok?	1
   Hanem szegény	1
   Fején	1
   Ez épen a nagy átok,	1
   Mert a papucskormány terhét nyögi;	1
   Rosz felesége annyi bút szerez neki.	1
   Természetes hát, hogy a jó öreg	1
   A bort nem veti meg.	1
   A bort, mely minden bajnak orvoslója.	1
   A bort, mely a szívből a bút kiszórja.	1
   De otthon inni nem merészel,	1
   Mert ekkor kész a pör a feleséggel.	1
   Azonban tud magán segíteni.	1
   Midőn az égen a szokott utat teszi:	1
   Csak arra vár,	1
   Hogy fellegekbe öltözzék a láthatár.	1
   Ekkor nem félve,	1
   Hogy őt meglátja felesége,	1
   Bebaktat egy közeleső	1
   Kocsmába,	1
   S iszik, mint a kefekötő,	1
   Bújába'! -	1
   Ha jön az est,	1
   S a felleg oszlani kezd,	1
   Látjátok őtet, amint mámorosan	1
   Piros pofával az égről lezuhan.	1
   Pest, 1844. október	1
A LEÁNYKÁKHOZ	1
   Ne haragudjatok rám,	1
   Leánykák, lelkeim!	1
   Hogy oly sokszor beszélnek	1
   A borról verseim.	1
   Ti nem gondolhatjátok,	1
   Mily bús az életem,	1
   Hogy gyakran a keservek	1
   Keservét szenvedem.	1
   Mig olvassátok tőlem	1
   A tréfás dalokat,	1
   Nem sejtitek, hogy néha	1
   Szivem majd megszakad.	1
   S lássátok, szépeim! ha	1
   A bú nekem rohan,	1
   Mint felbőszült oroszlán,	1
   Emésztőszilajan;	1
   Ha a világ előttem	1
   Éjjé sötétedik,	1
   S a sötétséges éjben	1
   Vihar kerekedik,	1
   És a vihar szivemben	1
   Dúl irgalmatlanúl:	1
   Csak a bor, amitől ez	1
   Ismét lecsillapúl.	1
   Lecsillapúl lassanként,	1
   Elzúg a fergeteg,	1
   S én újolag vidám, kék	1
   Eget szemlélhetek;	1
   S a fölvidámult égen	1
   A régi fényben jár	1
   A jókedv holdja, a szép	1
   Örömcsillagsugár.	1
   Ily jótevő orvosság	1
   A szőlőnedv nekem;	1
   Nem egyszer menté meg már	1
   Megúnt, bús életem.	1
   Mert gyakran voltam úgy, hogy	1
   Csak még egy pillanat...	1
   S most pókháló födözné	1
   Versíró tollamat,	1
   Míg én magam fekünném	1
   A sírban hidegen,	1
   S a föld hideg porával	1
   Vegyűlne tetemem - -	1
   Ne haragudjatok hát,	1
   Leánykák, lelkeim!	1
   Hogy oly sokszor beszélnek	1
   A borról verseim.	1
   Pest, 1844. október	1
SOVÁNY ŐSZ	1
   Megköszönöm az ilyen őszt,	1
   Alázatosan köszönöm!	1
   Egész világ örűl, vigad,	1
   Csak énnekem nincs örömöm.	1
   Iszik boldog, boldogtalan,	1
   Szüret van úton, útfelen,	1
   És én isten kegyelmiből	1
   A száraz kortyokat nyelem.	1
   Búsan Budára kullogok,	1
   Megállok a vár tetején;	1
   Nagyszálnak borszülő hegye	1
   Távolból kékellik felém.	1
   Nagyszálnak borszülő hegye	1
   Sok jó napot szerzett nekem;	1
   Hanem mi haszna? hogyha most	1
   A száraz kortyokat nyelem.	1
   Mint holmi falusi biró,	1
   Leteszem a két könyököm,	1
   Remélve, hogy tán valahogy	1
   Majd búmat versben kinyögöm.	1
   Hiába minden fejtörés!	1
   Nem boldogúl a vers velem,	1
   Hogy is verselhetnék? midőn	1
   A száraz kortyokat nyelem.	1
   Nagy bosszusan, nagy álmosan	1
   Az ágyba vágom magamat,	1
   S hej a szüret! ezt mormogom	1
   Fülig a takaró alatt.	1
   És a szüretről álmodom	1
   S a borról minden éjjelen;	1
   Másnap megint, mint azelőtt,	1
   A száraz kortyokat nyelem.	1
   Csak menne már el a szüret,	1
   Csak menne a pokolba már!	1
   Hozná meg isten a telet,	1
   Hideg házban huzzam ki bár.	1
   Vagy meglövöm magam, vagy a	1
   Duna leszen fekvőhelyem,	1
   Ha a jövő szüretkor is	1
   A száraz kortyokat nyelem.	1
   Buda, 1844. október	1
LEGENDA	1
   "Megint panasz, hát már megint panasz!	1
   És akiről szól, mindig csak pap az.	1
   Tart a panasz estétől hajnalig,	1
   Az ember még csak nem is alhatik!"	1
   Igy szólt az úristen nagy bosszusan.	1
   "Már megtekintem, ott alant mi van."	1
   Felkelt az ágyról, gyertyát gyujtatott,	1
   Felöltözék és útra kelt legott.	1
   Amint elérte volna a kaput,	1
   Szent Péter mint a bunda úgy aludt:	1
   Mert tennap egy új vendég érkezék,	1
   S ily alkalomkor lakmát tart az ég,	1
   Mivel mostanság úgy áll a világ,	1
   Hogy új lakó a mennyben ritkaság.	1
   Ilyenkor aztán Péter bácsinak	1
   Kezében a kancsók jól forganak.	1
   "Keljen már kend fel, Péter! hallja kend?"	1
   Igy szólt az úr, amidőn odament,	1
   Hosszan cibálván üstökét, fülét.	1
   "Kelj föl, hogy a mennykő üssön beléd!"	1
   Fölébredt végre s nyitja a kaput,	1
   S az úr egy hulló csillagon lefut,	1
   S a földre ép oda ereszkedett,	1
   Ahonnan a panasz fölérkezett.	1
   Egy ifjú ember mondá a panaszt;	1
   S az isten ekkép szólitá meg azt,	1
   S megszólitása hangzott nyájasan:	1
   "Beszélj, no, mondd, mi a bajod, fiam?"	1
   "Hej, jó atyám, de nagy az én bajom!	1
   Kapaszkodjék csak föl az ablakon,	1
   S kit ott a pap ágyában látni fog,	1
   A menyecskének férje én vagyok."	1
   Az úr nagy halkkal fölkapaszkodott,	1
   S nagy istentelenséget láthatott:	1
   Mert amint aztán leereszkedék,	1
   Igen furcsán csóválá meg fejét,	1
   Ily szavakban törvén ki sóhaja:	1
   "Biz e, fiam, kuruc-historia!	1
   Segítnék rajta édes-örömest;	1
   De már késő, mert minden megesett.	1
   Hanem vigasztalásul mondhatom,	1
   Hogy e papot pokolba juttatom,	1
   Bár eddig is már a pokol fele,	1
   Sőt több felénél, pappal van tele."	1
   Pest, 1844. október 20-27. között	1
VÉDEGYLETI DAL	1
   Van-e szebb lánc a világon,	1
   Mint mely minket összefűz?	1
   Bűvös karikába gyüjte	1
   Minket a szent honfitűz.	1
   Sír volt keblünk, és halottja	1
   Volt a hazaszeretet;	1
   Nagyszerűen űljük e föl-	1
   Támadási innepet!	1
   Nemzetünk, e nagy folyó, mely	1
   Mindig százfelé szakadt,	1
   Egyesítve innepénél	1
   A különvált ágakat.	1
   Millió és millió száj	1
   És egyetlen hang legyen,	1
   Mely kiáltsa lelkesedve	1
   A magasztos innepen:	1
   "Elfogadjuk, bármi durva,	1
   Amit a hon méhe szül;	1
   Bármi lágy és bármi pompás,	1
   Semmit, semmit e kivül!"	1
   És ne szóljon áldozatról,	1
   Lemondásról senki sem;	1
   Kötelesség! mit az ember	1
   Hon jólléteért teszen.	1
   S a király a honnak atyja,	1
   Mint valóban jó atyánk,	1
   Karjait kiterjesztendi,	1
   És az áldást mondja ránk.	1
   Pest, 1844. október-november	1
VOLNÉK BÁR...	1
   Volnék bár sivatag bús szigete	1
   A tenger közepének,	1
   Hová ember, madár nem lépne be -	1
   Csak tégedet ne ismernélek.	1
   Volnék megdermedt jégsziklája bár	1
   A messze föld végének,	1
   Mit nem melenget lanyha napsugár -	1
   Csak tégedet ne ismernélek.	1
   Volnék bár a földöv homokja, hol	1
   A nyári nap tüzének	1
   Örök sugára égető pokol -	1
   Csak tégedet ne ismernélek.	1
   Volnék bár hallgató éjféleken	1
   Átokvert kósza lélek,	1
   Ki még koporsajában sem pihen -	1
   Csak tégedet ne ismernélek.	1
   Nem volna mérve oly nagy terhe rám	1
   A kínnak, szenvedésnek,	1
   Létem keresztjét jobban hordanám -	1
   Csak tégedet ne ismernélek.	1
   S mégis, mégis... nem volna életem,	1
   Az örök üdvességnek	1
   Magas helye sem tetszenék nekem,	1
   Ha tégedet nem ismernélek.	1
   Pest, 1844. október-november	1
SZIVEM, TE ÁRVA RABMADÁR!...	1
   Szivem, te árva rabmadár!	1
   Kit szűk, szoros kalitka zár,	1
   Légy csendesebben odabenn,	1
   Ne hánykolódjál oly igen;	1
   Ugy meg találod sérteni	1
   Magad, hogy vér fog ömleni...	1
   Vagy üsd meg magadat tehát,	1
   Jőjön halálos seb reád:	1
   Véreddel majd megírhatom	1
   Szerelmem és hattyúdalom.	1
   Pest, 1844. október-november	1
CSOKONAI	1
   Egy kálomista pap s Csokonai	1
   Egymásnak voltak jóbarátai.	1
   Kilódul egyszer Debrecenből	1
   S a jóbarát előtt megáll,	1
   S: ihatnám, pajtás! így kiált föl	1
   Csokonai Vitéz Mihály.	1
   "No, ha ihatnál, hát majd ihatol,	1
   Akad még bor számodra valahol,	1
   Ha máshol nem, tehát pincémben;	1
   Ottan nem egy hordó bor áll."	1
   Szólott a pap, s leballag véle	1
   Csokonai Vitéz Mihály.	1
   "Ihol ni, uccu!" fölkiált a pap,	1
   Amint egy hordóból dugaszt kikap;	1
   "Szaladj csapért! ott fönn felejtém;	1
   Szaladj öcsém, de meg ne állj!"	1
   És fölrohan lóhalálában	1
   Csokonai Vitéz Mihály.	1
   A likra tette tenyerét a pap;	1
   Csak vár, csak vár, hogy jön talán a csap.	1
   S a csap nem jött, és a pap morgott:	1
   "De mi az ördögöt csinál,	1
   Hol a pokolba' marad az a	1
   Csokonai Vitéz Mihály?"	1
   Tovább nem győzte várni a csapot,	1
   Ott hagyta a hordót (a bor kifolyt),	1
   Fölmén a pincéből a házba,	1
   De ott fönn senkit nem talál.	1
   Csak késő este érkezett meg	1
   Csokonai Vitéz Mihály.	1
   Hát a dologban ez volt az egész:	1
   Kereste ott fönn a csapot Vitéz,	1
   Zeget-zugot kikutat érte,	1
   De csak nem jön rá, hogy hol áll?	1
   És így csapért szomszédba mégyen	1
   Csokonai Vitéz Mihály.	1
   A szomszédban valami lakzi volt,	1
   Elébe hoztak ételt és italt;	1
   És ím az étel és bor mellett	1
   És a zenének hanginál	1
   Csapot, papot, mindent felejtett	1
   Csokonai Vitéz Mihály.	1
   Pest, 1844. november	1
BATTHYÁNYI ÉS KÁROLY GRÓFNÉK	1
   Nekem nincs semmim, semmim e hazában,	1
   De én egészen az övé vagyok;	1
   Bánat- s örömkönny forr szememben, amint	1
   Sötétül napja, avvagy fölragyog.	1
   Örömkönyűim, oh ti gyér vendégek	1
   Minálunk a hű honfiszem felett,	1
   Ha föl nem törtök most a telt kebelből,	1
   Édes terhétől szívem megreped.	1
   - Láttátok-e a két tündérvirágot,	1
   Borús hazánknak két sarkcsillagát?	1
   Evezhetsz bátran, nemzetem hajója,	1
   Nem veszthet az célt, aki ilyet lát.	1
   Én láttam, láttam!... megmutatta őket	1
   Szent vágyaimnak a szövétnekfény;	1
   Hanem mi volt e fény a lánghoz képest,	1
   Mely ekkor égett keblem belsején!	1
   Ott álltak ők, mint égi jelenések.	1
   Szokatlan köztünk ilyen látomány...	1
   Hahogy sokáig néztem volna őket,	1
   Szemfényemet vesztettem volna tán.	1
   S hallottam édes ajkaik zenéjét,	1
   Hallottam őket halkan mondani,	1
   Mit tetteik rég fennszóval beszélnek,	1
   Hogy ők a honnak hű leányai.	1
   Miért nem voltam a lég ajkaiknál?	1
   Hogy vittem volna szét e hangokat,	1
   Mint napvilágot, mindenegy magyarhoz,	1
   Kit éj környékez honfibú miatt.	1
   Ragyogjatok ti ébredő hazámban	1
   Hajnalsugárral, testvércsillagok!	1
   Sugáritokra, Memnon szobraképen,	1
   A nemzetáldás zengedezni fog.	1
   Pest, 1844. november 15. után	1
MÉRT NEM SZÜLETTEM EZER ÉV ELŐTT?	1
   Mért nem születtem ezer év előtt?	1
   Midőn születtek Árpád daliái,	1
   S ragadva kardot, a vérkedvelőt,	1
   A nagy világgal mentek szembeszállni.	1
   Beh mondtam volna csataéneket,	1
   Versenyt rivalgót kürtjével Lehelnek,	1
   Melynek zugási mennydörgéseket	1
   Vadúl kavargó örvényökbe nyeltek.	1
   Beh fölvetettem volna magamat	1
   Hadvész után nyerítő paripára,	1
   Keresni a sírt vagy babéromat	1
   Hazát teremtő harcok viharába'.	1
   Beh énekeltem volna diadalt,	1
   Vitézeimnek, párducbőrre dőlve,	1
   Midőn az ütközetmoraj kihalt	1
   S az áldomás csengése jött helyébe.	1
   Vagyok henyélő század gyermeke,	1
   Hol megdalolni méltó tárgyam nincsen;	1
   S ha volna is, mi lenne sikere?	1
   Sínlődik a nyelv terhes rabbilincsen.	1
   Pest, 1844. november	1
AZ ÉN SZERELMEM...	1
   Az én szerelmem nem a csalogány,	1
   Kit fölkeltett a hajnalszürkület,	1
   Hogy édes ének szóljon ajakán	1
   A nap csókjától rózsás föld felett.	1
   Az én szerelmem nem kies liget,	1
   Hol csendes tóban hattyúk ringanak,	1
   Fehér nyakok mig bókot integet	1
   A vízbe néző hold sugárinak.	1
   Az én szerelmem nem nyugalmas ház,	1
   Mit kert gyanánt körűl a béke vett,	1
   Hol a boldogság anyaként tanyáz,	1
   S tündérleányt szűl: a szép örömet.	1
   Az én szerelmem rengeteg vadon;	1
   A féltés benne mint haramja áll,	1
   Kezében tőr; kétségb'esés vagyon,	1
   Minden döfése százszoros halál.	1
   Pest, 1844. november	1
SZEMEK, MINDENHATÓ SZEMEK!	1
   Szemek, mindenható szemek!	1
   Ne nézzetek, ne nézzetek	1
   Reám oly hidegen, oly hidegen;	1
   Megöltök, ez halál nekem.	1
   Halál nekem!	1
   Vagy, oh mindenható szemek!	1
   Csak öljetek meg, öljetek;	1
   Aztán mosolygjatok, mosolygjatok,	1
   S én újolag föltámadok,	1
   Föltámadok!	1
   Pest, 1844. november	1
SZERELMEM ZÚGÓ TENGER...	1
   Szerelmem zúgó tenger,	1
   De most zugása nem ver	1
   Órjási hánykódás közt földet és eget;	1
   Elszenderűlt, miképen	1
   A gyermek bölcsejében,	1
   Ha hosszan jajgatott és hosszan könnyezett.	1
   A síma habtükörben	1
   Evez föl és le lelkem	1
   Szelíd merengésnek hintázó csónakán;	1
   Partjáról a jövőnek	1
   Csattog felém lágy ének...	1
   Te énekelsz, remény, te kedves csalogány!	1
   Pest, 1844. november	1
ÉLET, HALÁL! NEKEM MÁR MINDEGY	1
   Élet, halál... nekem már mindegy!	1
   Ez a kétség irtóztató;	1
   Igy nem mehet tovább, amint megy	1
   És "aki mer, nyer" példaszó.	1
   Hozzá megyek, hozzá kell mennem,	1
   Előtte szívem fölnyitom,	1
   Hadd lássa meg, mi kín van bennem,	1
   S hogy azt mind érte hordozom.	1
   S ha szenvedésem látni fogja,	1
   S a halvány színt, melyben vagyok;	1
   Talán meglágyul indulatja,	1
   Talán majd szánakozni fog.	1
   És hátha könyvéből szemének	1
   E drága sort olvashatom:	1
   Hisz én már téged rég kisérlek,	1
   Van érted titkos bánatom.	1
   És hátha csókja szent kulcsával	1
   Nyitand számomra majd eget...	1
   Vagy, mint őrültet, szolga által	1
   Szobájából majd kilöket.	1
   Pest, 1844. november	1
A BORHOZ	1
   Oh bor! te voltál eddig egy barátom;	1
   De látom,	1
   Hogy már kihalt tüzed, mely értem ége,	1
   S frigyünknek vége, vége.	1
   Ha eddig hozzád folyamodtam	1
   Bús állapotban,	1
   Keresztelő lett... a búbánatot	1
   Vidámsággá kereszteléd.	1
   Mért járulok hiába most eléd?	1
   Varázserődet mért nem mutatod?	1
   Fejem nehéz,	1
   És reszket már e kéz,	1
   Mely a teli	1
   Pohárt ajkamhoz emeli;	1
   Ezt befolyásod eszközölte,	1
   De nem hatál be a kebelbe:	1
   A lélek ép.	1
   Nem részegűlhet semmifélekép.	1
   A multnak fekete	1
   Emlékezete	1
   - Mint Dejaníraköntös - rajta van	1
   Letéphetetlenűl, minduntalan.	1
   Oh bor!	1
   Ki annyiszor	1
   Voltál bajomnak orvossága,	1
   Légy most is az, bár utójára:	1
   Feledtesd el velem a gúnymosolyt,	1
   Mely lángszerelmem jégjutalma volt!	1
   Pest, 1844. november	1
A KÜLFÖLD MAGYARJAIHOZ	1
   Ti fekélyek a hazának testén,	1
   Mit mondjak felőletek?	1
   Hogyha volnék tűz: kiégetnélek,	1
   Égetném rosz véretek.	1
   Nem vagyok tűz, nincs emésztő lángom;	1
   De van éles hangu szóm,	1
   Mely reátok átkait kiáltja,	1
   Átkait irtóztatón.	1
   Annyi kincse van hát e hazának,	1
   Hogy nem is fér benne meg?	1
   Hiszen e hon, e boldogtalan hon	1
   Oly szegény és oly beteg.	1
   És ti rablók! amit orvosságra	1
   Izzad kínnal e haza:	1
   Elhordjátok idegen bálványtok,	1
   A külföld oltárira.	1
   E hazán, mely porban esd kenyérért.	1
   Nem esik meg szívetek;	1
   Míg ő vért sír, poharaitokba	1
   Kinn ti a bort töltitek.	1
   És csak akkor tértek vissza, már ha	1
   Koldusbot van nálatok:	1
   Kit koldussá tettetek, hogy tőle	1
   Ismét koldulhassatok.	1
   Amiként ti e szegény hazából	1
   Magatok száműzitek:	1
   Vesse úgy ki csontotokat a sír	1
   S a mennyország lelketek!	1
   Pest, 1844. november	1
V. FERDINÁNDHOZ	1
   Igaz-e, királyom,	1
   Amit mondogatnak?	1
   Nálad híre sincs a	1
   Szabadakaratnak.	1
   Megtennél te mindent	1
   A magyar javára;	1
   Csakhogy titkos önkény	1
   Korlátokba zára.	1
   S nemcsak közdolgokban	1
   Vagy te korlátozva;	1
   E gyalázatos kény	1
   Elhat ten lakodba.	1
   Ami örömednek	1
   Volna kútforrása,	1
   Elzárják előled,	1
   Hogy szemed se lássa.	1
   És kinek, kinek vagy	1
   Ilyen szolgarabja?	1
   Szolgádnak, királyom,	1
   Ki sajátod lopja! -	1
   Ha ez így van: sorsod	1
   Szivemből sajnálom...	1
   Ugy nézz a szemembe,	1
   Jó öreg királyom.	1
   Pest, 1844. november	1
JÁNOS VITÉZ	1
   Tüzesen süt le a nyári nap sugára	1
   Az ég tetejéről a juhászbojtárra.	1
   Fölösleges dolog sütnie oly nagyon,	1
   A juhásznak úgyis nagy melege vagyon.	1
   Szerelem tüze ég fiatal szivében,	1
   Ugy legelteti a nyájt a faluvégen.	1
   Faluvégen nyája mig szerte legelész,	1
   Ő addig subáján a fűben heverész.	1
   Tenger virág nyílik tarkán körülötte,	1
   De ő a virágra szemét nem vetette;	1
   Egy kőhajtásnyira foly tőle a patak,	1
   Bámuló szemei odatapadtanak.	1
   De nem ám a patak csillámló habjára,	1
   Hanem a patakban egy szőke kislyányra,	1
   A szőke kislyánynak karcsu termetére,	1
   Szép hosszú hajára, gömbölyű keblére.	1
   Kisleány szoknyája térdig föl van hajtva,	1
   Mivelhogy ruhákat mos a fris patakba';	1
   Kilátszik a vízből két szép térdecskéje	1
   Kukoricza Jancsi gyönyörűségére.	1
   Mert a pázsit fölött heverésző juhász	1
   Kukoricza Jancsi, ki is lehetne más?	1
   Ki pedig a vízben a ruhát tisztázza,	1
   Iluska az, Jancsi szivének gyöngyháza.	1
   "Szivemnek gyöngyháza, lelkem Iluskája!"	1
   Kukoricza Jancsi így szólott hozzája:	1
   "Pillants ide, hiszen ezen a világon	1
   Csak te vagy énnekem minden mulatságom.	1
   Vesd reám sugarát kökényszemeidnek,	1
   Gyere ki a vízből, hadd öleljelek meg;	1
   Gyere ki a partra, csak egy pillanatra,	1
   Rácsókolom lelkem piros ajakadra!"	1
   "Tudod, Jancsi szivem, örömest kimennék,	1
   Ha a mosással oly igen nem sietnék;	1
   Sietek, mert máskép velem roszul bánnak,	1
   Mostoha gyermeke vagyok én anyámnak."	1
   Ezeket mondotta szőke szép Iluska,	1
   S a ruhákat egyre nagy serényen mosta.	1
   De a juhászbojtár fölkel subájáról,	1
   Közelebb megy hozzá, s csalogatva így szól:	1
   "Gyere ki, galambom! gyere ki, gerlicém!	1
   A csókot, ölelést mindjárt elvégzem én;	1
   Aztán a mostohád sincs itt a közelben,	1
   Ne hagyd, hogy szeretőd halálra epedjen."	1
   Kicsalta a leányt édes beszédével,	1
   Átfogta derekát mind a két kezével,	1
   Megcsókolta száját nem egyszer sem százszor,	1
   Ki mindeneket tud: az tudja csak, hányszor.	1
   Az idő aközben haladott sietve,	1
   A patak habjain piroslott az este.	1
   Dúlt-fúlt Iluskának gonosz mostohája;	1
   Hol marad, hol lehet oly soká leánya?	1
   A rosz vén mostoha ekkép gondolkodott;	1
   Követték ezek a szók a gondolatot:	1
   (S nem mondhatni, hogy jókedvvel ejtette ki.)	1
   "Megnézem, mit csinál? ha henyél: jaj neki!"	1
   Jaj neked Iluska, szegény árva kislyány!	1
   Hátad mögött van már a dühös boszorkány;	1
   Nagy szája megnyílik, tüdeje kitágul,	1
   S ily módon riaszt föl szerelem álmábul:	1
   "Becstelen teremtés! gyalázatos pára!	1
   Ilyet mersz te tenni világnak csúfjára?	1
   Lopod a napot és istentelenkedel...	1
   Nézze meg az ember... hogy tüstént vigyen el -"	1
   "Hanem most már elég, hallja-e kend, anyjuk?	1
   Fogja be a száját, vagy majd betapasztjuk.	1
   Ugy merje kend Ilust egy szóval bántani,	1
   Hogy kihullanak még meglevő fogai."	1
   Reszkető kedvese védelmezésére	1
   Ekkép fakadt ki a nyáj bátor őrzője;	1
   Azután haragos szemmel fenyegetve	1
   Az elmondottakhoz e szavakat tette:	1
   "Ha nem akarja, hogy felgyujtsam a házát,	1
   Meg ne illesse kend ezt a szegény árvát.	1
   Úgyis töri magát, dolgozik eleget,	1
   És mégsem kap száraz kenyérnél egyebet.	1
   Most eredj, Iluskám. Megvan még a nyelved,	1
   Hogy elpanaszold, ha roszúl bánik veled. -	1
   S kend ne akadjon fönn azon, mit más csinál,	1
   Hisz kend sem volt jobb a deákné vásznánál."	1
   Kukoricza Jancsi fölkapta subáját,	1
   S sebes lépésekkel ment keresni nyáját,	1
   Nagy megszeppenéssel most vette csak észre,	1
   Hogy imitt-amott van egy-kettő belőle.	1
   A nap akkor már a földet érintette,	1
   Mikor Jancsi a nyájt félig összeszedte;	1
   Nem tudja, hol lehet annak másik fele:	1
   Tolvaj-e vagy farkas, ami elment vele?	1
   Akárhová lett az, csakhogy már odavan;	1
   Búsulás, keresés, minden haszontalan.	1
   Most hát mihez fogjon? nekiszánva magát,	1
   Hazafelé hajtja a megmaradt falkát.	1
   "Majd lesz neked Jancsi... no hiszen lesz neked!"	1
   Szomorún kullogva gondolta ezeket,	1
   "Gazduramnak úgyis rosz a csillagzatja,	1
   Hát még... de legyen meg isten akaratja."	1
   Ezt gondolta, többet nem is gondolhatott;	1
   Mert ekkor a nyájjal elérte a kaput.	1
   Kapu előtt állt az indulatos gazda,	1
   Szokás szerint a nyájt olvasni akarta.	1
   "Sose olvassa biz azt kelmed, gazduram!	1
   Mi tagadás benne? igen nagy híja van;	1
   Szánom, bánom, de már nem tehetek róla,"	1
   Kukoricza Jancsi e szavakat szólta.	1
   Gazdája meg ezt a feleletet adta,	1
   S megkapta bajszát, és egyet pödrött rajta:	1
   "Ne bolondozz Jancsi, a tréfát nem értem;	1
   Amíg jól van dolgod, föl ne gerjeszd mérgem."	1
   Kisült, hogy korántsem tréfaság a beszéd,	1
   Jancsi gazdájának majd elvette eszét;	1
   Jancsi gazdája bőg, mint aki megbőszült:	1
   "Vasvillát, vasvillát!... hadd szúrjam keresztül!	1
   Jaj, a zsivány! jaj, az akasztani való!	1
   Hogy ássa ki mind a két szemét a holló!...	1
   Ezért tartottalak? ezért etettelek?	1
   Sohase kerüld ki a hóhérkötelet.	1
   Elpusztulj előlem, többé ne lássalak!"	1
   Jancsi gazdájából így dőltek a szavak;	1
   Fölkapott hirtelen egy petrencés rudat,	1
   A petrencés rúddal Jancsi után szaladt.	1
   Kukoricza Jancsi elfutott előle,	1
   De koránsem azért, mintha talán félne,	1
   Markos gyerek volt ő, husz legényen kitett,	1
   Noha nem érte meg még husszor a telet.	1
   Csak azért futott, mert világosan látta,	1
   Hogy méltán haragszik oly nagyon gazdája;	1
   S ha ütlegre kerül a dolog, azt verje,	1
   Ki félig apja volt, ki őt fölnevelte?	1
   Futott, míg a szuszból gazdája kifogyott;	1
   Azután ballagott, megállt, meg ballagott	1
   Jobbra is, balra is; s mindevvel mit akar?	1
   Nem tudta, mert nagy volt fejében a zavar.	1
   Mikorra a patak vize tükörré lett,	1
   Melybe ezer csillag ragyogása nézett:	1
   Jancsi Iluskáék kertje alatt vala;	1
   Maga sem tudta, hogy mikép jutott oda.	1
   Megállt, elővette kedves furulyáját,	1
   Kezdte rajta fújni legbúsabb nótáját;	1
   A harmat, mely ekkor ellepett fűt, bokort,	1
   Tán a szánakozó csillagok könnye volt.	1
   Iluska már aludt. A pitvar eleje	1
   Volt nyár idejében rendes fekvőhelye.	1
   Fekvőhelyéről a jól ismert nótára	1
   Fölkelt, lesietett Jancsi látására.	1
   Jancsinak látása nem esett kedvére,	1
   Mert megijedt tőle, s ily szót csalt nyelvére:	1
   "Jancsi lelkem, mi lelt? mért vagy oly halovány,	1
   Mint az elfogyó hold bús őszi éjszakán?"	1
   "Hej, Iluskám! hogyne volnék én halovány,	1
   Mikor szép orcádat utószor látom tán..."	1
   "Jancsikám, látásod ugyis megrémített;	1
   Hagyd el az istenért az ilyen beszédet!"	1
   "Utószor látlak én, szivem szép tavasza!	1
   Utószor szólt itten furulyám panasza;	1
   Utószor ölellek, utószor csókollak,	1
   Örökre elmegyek, örökre itt hagylak!"	1
   Most a boldogtalan mindent elbeszéle,	1
   Ráborúlt zokogó kedvese keblére,	1
   Ráborúlt, ölelte, de képpel elfordult:	1
   Ne lássa a leány, hogy könnye kicsordult.	1
   "Most hát, szép Iluskám! Most hát, édes rózsám!	1
   Az isten áldjon meg, gondolj néha reám.	1
   Ha látsz száraz kórót szélvésztől kergetve,	1
   Bujdosó szeretőd jusson majd eszedbe."	1
   "Most hát, Jancsi lelkem, eredj, ha menned kell!	1
   A jóisten legyen minden lépéseddel.	1
   Ha látsz tört virágot útközépre vetve,	1
   Hervadó szeretőd jusson majd eszedbe."	1
   Elváltak egymástól, mint ágtól a levél;	1
   Mindkettejök szive lett puszta, hideg tél.	1
   Könnyeit Iluska hullatta nagy számmal,	1
   Jancsi letörölte inge bő ujjával.	1
   Indult; nem nézte egy szemmel sem, hol az ut?	1
   Neki úgyis mindegy volt, akárhova jut.	1
   Fütyörésztek pásztorgyermekek mellette,	1
   Kolompolt a gulya... ő észre sem vette.	1
   A falu messzire volt már háta megett,	1
   Nem látta lobogni a pásztortüzeket;	1
   Mikor utójára megállt s visszanézett,	1
   A torony bámult rá, mint sötét kisértet.	1
   Ha ekkor mellette lett volna valaki,	1
   Hallotta volna őt nagyot sóhajtani;	1
   A levegőeget daruk hasították,	1
   Magasan röpűltek, azok sem hallották.	1
   Ballagott, ballagott a halk éjszakában,	1
   Csak nehéz subája suhogott nyakában;	1
   Ő ugyan subáját gondolta nehéznek,	1
   Pedig a szive volt oly nehéz szegénynek.	1
   Mikor a nap fölkelt, s a holdat elküldte,	1
   A puszta, mint tenger, feküdt körülötte;	1
   A nap fölkeltétől a nap enyésztéig	1
   Egyenes rónaság nyujtózkodott végig.	1
   Nem volt virág, nem volt fa, nem volt bokor ott,	1
   A harmat apró gyér fűveken csillogott;	1
   Oldalvást a napnak első sugarára	1
   Fölpiroslott egy tó; környékezte káka.	1
   A tónak szélénél a káka közepett	1
   Egy hosszú nyakú gém eledelt keresett,	1
   És a tó közepén gyors halászmadarak	1
   Hosszú szárnyaikkal le s föl szállongtanak.	1
   Jancsi csak ballagott sötét árnyékával	1
   S elméjének sötét gondolkozásával;	1
   Az egész pusztában széjjel sütött a nap,	1
   De az ő szivében éjek éje maradt.	1
   Mikor a nap elért az ég tetejére,	1
   Eszébe jutott, hogy falatozni kéne,	1
   Tennap ilyen tájban evett utójára,	1
   Meg alig is bírta már lankadó lába.	1
   Letelepűlt, elővette tarisznyáját,	1
   Megette maradék kevés szalonnáját.	1
   Nézte őt a kék ég, a fényes nap... alább	1
   Ragyogó szemével a tündér délibáb.	1
   A kis ebéd neki jóizűen esett,	1
   Megszomjazott rá, a tóhoz közeledett,	1
   Kalapjának belemártá karimáját,	1
   Ekkép enyhitette égő szomjuságát.	1
   A tónak partjáról nem távozott messze:	1
   Az álom szemének pilláját ellepte;	1
   Vakondokturásra bocsátotta fejét,	1
   Hogy visszanyerhesse elfogyott erejét.	1
   Az álom őt odavitte, ahonnan jött,	1
   Iluskája pihent hű karjai között,	1
   Mikor a kisleányt csókolni akarta,	1
   Hatalmas mennydörgés álmát elzavarta.	1
   Szétnézett a puszta hosszában, széltében;	1
   Nagy égiháború volt keletkezőben.	1
   Oly hamar támadott az égiháború,	1
   Mily hamar Jancsinak sorsa lett szomorú.	1
   A világ sötétbe öltözködött vala,	1
   Szörnyen zengett az ég, hullt az istennyila;	1
   Végtére megnyílt a felhők csatornája,	1
   S a tó vize sűrű buborékot hánya.	1
   Jó hosszú botjára Jancsi támaszkodott,	1
   Lekonyította a karimás kalapot,	1
   Nagyszőrű subáját meg kifordította,	1
   Úgy tekintett bele a vad zivatarba.	1
   De a vihar ami hamar keletkezett,	1
   Oly hamar is hagyta el megint az eget.	1
   Megindult a felhő könnyü szélnek szárnyán,	1
   Ragyogott keleten a tarka szivárvány.	1
   Subájáról Jancsi lerázta a vizet,	1
   Miután lerázta, ujra utnak eredt.	1
   Mikor a nap leszállt pihenni ágyába,	1
   Kukoricza Jancsit még vitte két lába.	1
   Vitte őt két lába erdő közepébe,	1
   Sűrű zöld erdőnek sötét közepébe;	1
   Ott őt köszöntötte holló károgása,	1
   Mely épen egy esett vadnak szemét ásta.	1
   Sem erdő, sem holló őt nem háborgatván,	1
   Kukoricza Jancsi ment a maga utján;	1
   Erdő közepében sötét ösvényére	1
   Leküldte világát a hold sárga fénye.	1
   Az idő járása éjfél lehetett már,	1
   Mikor szemébe tünt egy pislogó sugár.	1
   Amint közelebb ért, látta, hogy ez a fény	1
   Ablakból világít az erdő legmélyén.	1
   Jancsi e látványra ekkép okoskodék:	1
   "Ez a világ aligha csárdában nem ég;	1
   Bizonyára ugy lesz - hál' a jóistennek!	1
   Bemegyek az éjre, benne megpihenek."	1
   Csalatkozott Jancsi, mert az nem volt csárda,	1
   Hanem volt tizenkét zsiványnak tanyája.	1
   Nem állott üresen a ház, a zsiványok	1
   Mind a tizenketten odabenn valának.	1
   Éjszaka, zsiványok, csákányok, pisztolyok...	1
   Ha jól megfontoljuk, ez nem tréfadolog;	1
   De az én Jancsimnak helyén állt a szíve,	1
   Azért is közéjük nagy bátran belépe.	1
   "Adjon az úristen szerencsés jó estét!"	1
   Mondott nekik Jancsi ilyen megköszöntést;	1
   Erre a zsiványok fegyverhez kapának,	1
   Jancsinak rohantak, s szólt a kapitányok:	1
   "Szerencsétlenségnek embere, ki vagy te?	1
   Hogy lábadat mered tenni e küszöbre.	1
   Vannak-e szüleid? van-e feleséged?	1
   Akármid van, nem fog többé látni téged."	1
   Jancsinak sem szíve nem vert sebesebben	1
   E szókra, sem nem lett haloványabb színben;	1
   A zsiványkapitány fenyegetésire	1
   Meg nem ijedt hangon ily módon felele:	1
   "Akinek életét van miért félteni,	1
   Ha e tájt kerüli, nagyon bölcsen teszi.	1
   Nekem nem kedves az élet, hát közétek,	1
   Bárkik vagytok, egész bátorsággal lépek.	1
   Azért, ha úgy tetszik, hagyjatok életben,	1
   Hagyjatok ez éjjel itten megpihennem;	1
   Ha nem akarjátok ezt: üssetek agyon,	1
   Hitvány életemet védeni nem fogom."	1
   Ezt mondta, nyugodtan a jövendőt várva,	1
   A tizenkét zsivány csodálkozására.	1
   A kapitány ilyen szókat váltott véle:	1
   "Egyet mondok, öcsém, kettő lesz belőle;	1
   Te derék legény vagy, azt a bátor szented!	1
   Téged az isten is zsiványnak teremtett.	1
   Éltedet megveted, a halált nem féled...	1
   Te kellesz minekünk... kezet csapunk véled!	1
   Rablás, fosztogatás, ölés nekünk tréfa,	1
   E derék tréfának díja gazdag préda.	1
   Ez a hordó ezüst, ez meg arany, látod?...	1
   Nos hát elfogadod a cimboraságot?"	1
   Furcsa dolgok jártak Jancsi elméjében,	1
   S tettetett jókedvvel szólt ilyeténképen:	1
   "Cimborátok vagyok, itt a kezem rája!	1
   Rút életemnek ez a legszebb órája."	1
   "No, hogy még szebb legyen," felelt a kapitány,	1
   "Lássunk, embereim, az áldomás után;	1
   Papok pincéjéből van jó borunk elég,	1
   Nézzük meg a kancsók mélységes fenekét!"	1
   S a kancsók mélységes fenekére néztek,	1
   S lett eltemetése fejökben az észnek;	1
   Maga volt csak Jancsi, ki mértéket tartott,	1
   Kinálgatták, de ő aprókat kortyantott.	1
   Álmot hozott a bor latrok pillájára...	1
   Jancsinak sem kellett több, ő csak ezt várta.	1
   Mikor a zsiványok jobbra, balra dőltek,	1
   Jancsi a beszédet ilyformán kezdé meg:	1
   "Jó éjszakát!... nem kelt föl titeket sem más,	1
   Majd csak az itéletnapi trombitálás!	1
   Élete gyertyáját soknak eloltátok,	1
   Küldök én örökös éjszakát reátok.	1
   Most a kincses kádhoz! Megtöltöm tarisznyám,	1
   Hazaviszem neked, szerelmes Iluskám!	1
   Cudar mostohádnak nem lész többé rabja,	1
   Feleségül veszlek... isten is akarja.	1
   Házat építtetek a falu közepén,	1
   Ékes menyecskének odavezetlek én;	1
   Ottan éldegélünk mi ketten boldogan,	1
   Mint Ádám és Éva a paradicsomban...	1
   Istenem teremtőm! mit beszélek én itt?	1
   Zsiványoknak vigyem el átkozott pénzit?	1
   Tán minden darabhoz vérfoltok ragadtak,	1
   S én ilyen kincsekkel legyek boldog, gazdag?	1
   Hozzájok sem nyúlok... azt én nem tehetem,	1
   Nincs elromolva a lelkiisméretem. -	1
   Édes szép Iluskám, csak viseld terhedet,	1
   Bízd a jóistenre árva életedet!"	1
   Mikor elvégezte Jancsi a beszédet,	1
   Az égő gyertyával a házból kilépett,	1
   Meggyujtá födelét mind a négy szögleten,	1
   Elharapózott a mérges láng sebesen.	1
   Egy láng lett a födél szempillantás alatt,	1
   A láng piros nyelve az ég felé szaladt,	1
   Feketévé vált a tisztakék égi bolt,	1
   Elhaloványodott a teljes fényü hold.	1
   A szokatlan világ amint elterjedett,	1
   Fölriasztotta a baglyot, bőregeret;	1
   Kiterjesztett szárnyok sebes suhogása	1
   A falombozatok nyugalmát fölrázta.	1
   A föltámadó nap legelső sugára	1
   Lesütött a háznak füstölgő romjára,	1
   Pusztult ablakán át benézett a házba,	1
   Ott a haramjáknak csontvázait látta.	1
   Jancsi már hetedhét országon túl jára,	1
   Nem is igen gondolt a zsiványtanyára;	1
   Egyszerre valami csillámlott előtte,	1
   Hát sugarát a nap fegyverekre lőtte.	1
   Katonák jövének, gyönyörű huszárok,	1
   A nap fénye ezek fegyverén csillámlott;	1
   Alattok a lovak tomboltak, prüsszögtek,	1
   Kényesen rázták szép sörényes fejöket.	1
   Mikor őket Jancsi közeledni látta,	1
   Alig fért meg szíve a baloldalába',	1
   Mert így gondolkodott: "Ha befogadnának,	1
   Be örömest mennék én is katonának!"	1
   Amint a katonák közelébe értek,	1
   Ily szavát hallotta Jancsi a vezérnek:	1
   "Vigyázz, földi! bizony rálépsz a fejedre...	1
   Mi ördögért vagy úgy a búnak eredve?"	1
   Jancsi pedig szólott fohászkodva nagyot:	1
   "Én a kerek világ bujdosója vagyok;	1
   Ha kegyelmetekkel egy sorban lehetnék,	1
   A ragyogó nappal farkasszemet néznék."	1
   Szólt megint a vezér: "Jól meggondold, földi!	1
   Nem mulatni megyünk, megyünk öldökölni.	1
   Rárontott a török a francia népre;	1
   Franciáknak megyünk mi segedelmére."	1
   "Hát hisz akkor én meg még jobban szeretném,	1
   Ha magamat lóra, nyeregbe vethetném;	1
   Mert ha én nem ölök, engem öl meg a bú -	1
   Nagyon kivánt dolog nekem a háború.	1
   Igaz, hogy eddig csak szamarat ismértem,	1
   Mivelhogy juhászság volt a mesterségem.	1
   De magyar vagyok, s a magyar lóra termett,	1
   Magyarnak teremt az isten lovat, nyerget."	1
   Sokat mondott Jancsi megeredt nyelvével,	1
   De még többet mondott sugárzó szemével;	1
   Nagyon természetes hát, hogy a vezérnek	1
   Megtetszett, és be is vette közlegénynek.	1
   Cifra beszéd kéne azt elősorolni,	1
   A vörös nadrágban mit érezett Jancsi,	1
   Mit érezett, mikor a mentét fölkapta,	1
   S villogó kardját a napnak megmutatta.	1
   Csillagokat rúgott szilaj paripája,	1
   Mikor Jancsi magát fölvetette rája,	1
   De ő keményen űlt rajta, mint a cövek,	1
   A földindulás sem rázhatta volna meg.	1
   Bámulói lettek katonapajtási,	1
   Nem győzték szépségét, erejét csodálni,	1
   És amerre mentek, s beszállásozának,	1
   Induláskor gyakran sírtak a leányok.	1
   Lyányokra nézve ami Jancsit illeti,	1
   Egyetlenegy leány sem tetszett őneki,	1
   Az igaz, hogy noha sok földet bejára,	1
   Sehol sem akadt ő Iluska párjára.	1
   Nos hát ment a sereg, csak ment, csak mendegélt,	1
   Tatárországnak már elérte közepét;	1
   De itten reája nagy veszedelem várt:	1
   Látott érkezni sok kutyafejű tatárt.	1
   Kutyafejű tatár népek fejedelme	1
   A magyar sereget ekkép idvezelte:	1
   "Hogy mikép mertek ti szembeszállni vélünk?	1
   Tudjátok-e, hogy mi emberhússal élünk?"	1
   Nagy volt ijedsége szegény magyaroknak,	1
   Minthogy a tatárok ezerannyin voltak;	1
   Jó, hogy akkor azon a vidéken jára	1
   Szerecsenországnak jószívű királya.	1
   Ez a magyaroknak mindjárt pártját fogta,	1
   Mert Magyarországot egyszer beutazta,	1
   S ekkor Magyarország jámborlelkü népe	1
   Igen becsületes módon bánt ővéle.	1
   El sem feledte ezt a szerecsen király:	1
   Azért a magyarok védelmére kiáll,	1
   S a tatár császárral, kivel jóbarát volt,	1
   Kiengesztelésűl ily szavakat váltott:	1
   "Kedves jóbarátom, ne bántsd e sereget,	1
   Legkisebbet sem fog ez ártani neked,	1
   Igen jól ismerem én a magyar népet,	1
   Kedvemért bocsásd át országodon őket."	1
   "A kedvedért, pajtás, hát csak már megteszem."	1
   Szólt kibékülve a tatár fejedelem,	1
   De még meg is írta az úti levelet,	1
   Hogy senki se bántsa a magyar sereget.	1
   Az igaz, hogy nem is lett semmi bántása,	1
   De mégis örűlt, hogy elért a határra,	1
   Hogyne örűlt volna? ez a szegény vidék	1
   Egyebet se' terem: medvehúst meg fügét.	1
   Tatárország hegyes-völgyes tartománya	1
   Messziről nézett a seregnek utána,	1
   Mert jól bent vala már nagy Taljánországban,	1
   Rozmarínfa-erdők sötét árnyékában.	1
   Itt semmi különös nem történt népünkkel,	1
   Csakhogy küszködnie kellett a hideggel,	1
   Mert Taljánországban örökös tél vagyon;	1
   Mentek katonáink csupa havon, fagyon.	1
   No de a magyarság erős természete,	1
   Bármi nagy hideg volt, megbirkozott vele;	1
   Aztán meg, ha fáztak, hát kapták magokat,	1
   Leszálltak s hátokra vették a lovokat.	1
   Ekképen jutottak át Lengyelországba,	1
   Lengyelek földéről pedig Indiába;	1
   Franciaország és India határos,	1
   De köztük az út nem nagyon mulatságos.	1
   India közepén még csak dombok vannak,	1
   De aztán a dombok mindig magasabbak,	1
   S mikor a két ország határát elérik,	1
   Már akkor a hegyek fölnyúlnak az égig.	1
   Tudni való, hogy itt a sereg izzadott,	1
   Le is hányt magáról dolmányt, nyakravalót...	1
   Hogyne az istenért? a nap fejök felett	1
   Valami egy óra-járásra lehetett.	1
   Enni nem ettek mást, mint levegőeget;	1
   Ez olyan sürü ott, hogy harapni lehet.	1
   Hanem még italhoz is furcsán jutottak:	1
   Ha szomjaztak, vizet felhőből facsartak.	1
   Elérték végtére tetejét a hegynek;	1
   Itt már oly meleg volt, hogy csak éjjel mentek.	1
   Lassacskán mehettek; nagy akadály volt ott:	1
   Hát a csillagokban a ló meg-megbotlott.	1
   Amint ballagtak a csillagok közepett,	1
   Kukoricza Jancsi ekkép elmélkedett:	1
   "Azt mondják, ahányszor egy csillag leszalad,	1
   A földön egy ember élete megszakad.	1
   Ezer a szerencséd, te gonosz mostoha,	1
   Hogy nem tudom, melyik kinek a csillaga;	1
   Nem kínzanád tovább az én galambomat -	1
   Mert lehajítanám mostan csillagodat."	1
   Eztán nemsokára lejtősen haladtak,	1
   Alacsonyodtak már a hegyek alattok,	1
   A szörnyű forróság szinte szűnni kezdett,	1
   Mentül beljebb érték a francia földet.	1
   A franciák földje gyönyörű tartomány,	1
   Egész paradicsom, egész kis Kánaán,	1
   Azért is vásott rá a törökök foga,	1
   Pusztitó szándékkal azért törtek oda.	1
   Mikor a magyarság beért az országba,	1
   A törökök ott már raboltak javába';	1
   Kirabolták a sok gazdag templom kincsét,	1
   És üresen hagytak minden borospincét.	1
   Látni lehetett sok égő város lángját,	1
   Kivel szemközt jöttek, azt kardjokra hányták,	1
   Magát a királyt is kiűzték várából,	1
   S megfosztották kedves egyetlen lyányától.	1
   Így találta népünk a francia királyt,	1
   Széles országában föl s le bujdosva járt;	1
   Amint őt meglátták a magyar huszárok,	1
   Sorsán szánakozó könnyet hullatának.	1
   A bujdosó király ily szókat hallatott:	1
   "Ugye, barátim, hogy keserves állapot?	1
   Kincsem vetélkedett Dárius kincsével,	1
   S most küszködnöm kell a legnagyobb ínséggel."	1
   A vezér azt mondá vigasztalására:	1
   "Ne busúlj, franciák fölséges királya!	1
   Megtáncoltatjuk mi ezt a gonosz népet,	1
   Ki ily méltatlanul mert bánni tevéled.	1
   Ez éjjelen által kipihenjük magunk,	1
   Mert hosszu volt az út, kissé elfáradtunk;	1
   De holnap azután, mihelyt fölkel a nap,	1
   Visszafoglaljuk mi vesztett országodat."	1
   "Hát szegény leányom, hát édes leányom?"	1
   Jajdult föl a király, "őtet hol találom?	1
   Elrabolta tőlem törökök vezére...	1
   Aki visszahozza, számolhat kezére."	1
   Nagy buzditás volt ez a magyar seregnek;	1
   Minden ember szivét reménység szállta meg.	1
   Ez volt mindenkinek fejében föltéve:	1
   "Vagy visszakerítem, vagy meghalok érte."	1
   Kukoricza Jancsi tán egymaga volt csak	1
   Meg nem hallója az elmondott dolognak;	1
   Jancsinak az esze más egyeben jára:	1
   Visszaemlékezett szép Iluskájára.	1
   Másnap reggel a nap szokás szerint fölkelt,	1
   De nem lát és nem hall olyat minden reggel,	1
   Mint amilyet hallott, mint amilyet látott	1
   Mindjárt, mihelyest a föld szélére hágott.	1
   Megszólalt a sereg harsány trombitája,	1
   Minden legény talpon termett szózatára;	1
   Jól kiköszörülték acél szablyáikat,	1
   Azután nyergelték gyorsan a lovakat.	1
   A király erőnek erejével rajt volt,	1
   Hogy ő is elmegy, s a többiekkel harcol;	1
   Hanem a huszárok bölcseszű vezére	1
   A királyhoz ilyen tanácsot intéze:	1
   "Nem, kegyelmes király! csak maradj te hátra,	1
   A te karjaid már gyöngék a csatára;	1
   Tudom, meghagyta az idő bátorságod,	1
   De mi haszna? hogyha erőd vele szállott.	1
   Bízd az isten után mireánk ügyedet;	1
   Fogadást teszünk, hogy mire a nap lemegy:	1
   Országodból tovaűzzük ellenséged,	1
   S elfoglalhatd ujra a királyi széket."	1
   Erre a magyarság lóra kerekedett,	1
   S keresni indult a rabló törököket;	1
   Nem soká kereste, mindjárt rájok akadt,	1
   És egy követ által izent nekik hadat.	1
   Visszajött a követ, harsog a trombita,	1
   Rémséges zugással kezdődik a csata;	1
   Acélok csengése, torkok kurjantása	1
   Volt a magyaroknál harci jel adása.	1
   A sarkantyút vágták lovak oldalába,	1
   Dobogott a földön lovak patkós lába,	1
   Vagy talán a földnek dobbant meg a szíve,	1
   E vészt jövendölő zajra megijedve.	1
   Törökök vezére hétlófarkú basa,	1
   Ötakós hordónak elég volna hasa;	1
   A sok boritaltól piroslik az orra,	1
   Azt hinné az ember, hogy érett uborka.	1
   A török csapatnak nagyhasu vezére	1
   Rendbe szedte népét a harcnak jelére;	1
   A rendbeszedett nép ugyancsak megállott,	1
   Amint megrohanták a magyar huszárok.	1
   De nem volt gyerekség ez a megrohanás,	1
   Lett is nemsokára szörnyü rendzavarás;	1
   Izzadott a török véres verítéket,	1
   Tőle a zöld mező vörös tengerré lett.	1
   Hej csinálom-adta! meleg egy nap volt ez,	1
   Heggyé emelkedett már a török holttest.	1
   De a basa még él mennykő nagy hasával,	1
   S Kukoricza Jancsit célozza vasával.	1
   Kukoricza Jancsi nem veszi tréfának,	1
   S ily szóval megy neki a török basának:	1
   "Atyafi! te úgyis sok vagy egy legénynek;	1
   Megállj, én majd kettőt csinálok belőled."	1
   S akként cselekedett, amint megfogadta,	1
   Szegény török basát kettéhasította,	1
   Jobbra-balra hullott izzadó lováról,	1
   Igy múlt ki őkelme ebből a világból.	1
   Mikor ezt látta a gyáva török sereg,	1
   Uccu! hátat fordít és futásnak ered,	1
   Futott, futott s talán mostanság is futna,	1
   Hogyha a huszárok el nem érték volna.	1
   De bezzeg elérték, le is kaszabolták;	1
   Hullottak a fejek előttök, mint a mák.	1
   Egyetlenegy nyargal még lóhalálába',	1
   Ennek Kukoricza Jancsi ment nyomába.	1
   Hát a török basa fia vágtatott ott,	1
   Ölében valami fehérféle látszott.	1
   A fehérség volt a francia királylyány;	1
   Nem tudott magáról semmit, elájulván.	1
   Soká nyargalt Jancsi, amíg utolérte,	1
   "Megállj, a hitedet!" kiáltott feléje,	1
   "Állj meg, vagy testeden mindjárt nyitok kaput,	1
   Melyen által hitvány lelked pokolba fut."	1
   De a basa fia meg nem állott volna,	1
   Ha a ló alatta össze nem omolna.	1
   Összeomlott, ki is fújta ott páráját.	1
   Basa fia ilyen szóra nyitá száját:	1
   'Kegyelem, kegyelem, nemeslelkű vitéz!	1
   Ha semmi másra nem: ifjuságomra nézz;	1
   Ifjú vagyok még, az életet szeretem...	1
   Vedd el mindenemet, csak hagyd meg életem!'	1
   "Tartsd meg mindenedet, gyáva élhetetlen!	1
   Kezem által halni vagy te érdemetlen.	1
   Hordd el magad innen, vidd hírűl hazádnak,	1
   Haramja fiai hogy és mikép jártak."	1
   Leszállott lováról, királylyányhoz lépe,	1
   És beletekintett gyönyörű szemébe,	1
   Melyet a királylyány épen most nyita ki,	1
   Mialatt ily szókat mondának ajaki:	1
   "Kedves szabadítóm! nem kérdezem, ki vagy?	1
   Csak annyit mondok, hogy hálám irántad nagy.	1
   Háladatosságból én mindent megteszek,	1
   Hogyha kedved tartja, feleséged leszek."	1
   Jancsi ereiben nem folyt víz vér helyett,	1
   Szivében hatalmas tusa keletkezett;	1
   De lecsillapítá szíve nagy tusáját,	1
   Emlékezetébe hozván Iluskáját.	1
   Nyájasdadon így szólt a szép királylyányhoz:	1
   "Menjünk, rózsám, elébb az édesatyádhoz.	1
   Ott majd közelebbről vizsgáljuk a dolgot."	1
   S ló előtt a lyánnyal lassacskán ballagott.	1
   Kukoricza Jancsi meg a királyleány	1
   Csatahelyre értek a nap alkonyatán.	1
   A leáldozó nap utósó sugára	1
   Vörös szemmel nézett a siralmas tájra.	1
   Nem látott egyebet, csak a véres halált,	1
   S hollósereget, mely a halottakra szállt;	1
   Nem igen telt benne nagy gyönyörüsége,	1
   Le is ereszkedett tenger mélységébe.	1
   A csatahely mellett volt egy jókora tó,	1
   Tiszta szőke vizet magába foglaló.	1
   De piros volt az most, mert a magyar sereg	1
   Török vértől magát vizében mosta meg.	1
   Miután megmosdott az egész legénység,	1
   A francia királyt várába kisérték;	1
   A csatamezőtől az nem messzire állt...	1
   Idekisérték hát a francia királyt.	1
   Alighogy bevonult a várba a sereg,	1
   Kukoricza Jancsi szinte megérkezett.	1
   Olyan volt mellette az ékes királylyány,	1
   Mint felhő mellett a tündöklő szivárvány.	1
   Hogy az öreg király leányát meglátta,	1
   Reszkető örömmel borult a nyakába,	1
   S csak azután mondta a következőket,	1
   Mikor a lyány ajkán tőle sok csók égett:	1
   "Most már örömemnek nincsen semmi híja;	1
   Szaladjon valaki, s a szakácsot híja,	1
   Készítsen, ami jó, mindent vacsorára,	1
   Az én győzedelmes vitézim számára."	1
   "Király uram! nem kell híni a szakácsot,"	1
   A király mellett egy hang ekkép rikácsolt,	1
   "Elkészítettem már mindent hamarjában,	1
   Föl is van tálalva a szomszéd szobában."	1
   A szakács szavai kedvesen hangzottak	1
   Füleiben a jó magyar huszároknak;	1
   Nem igen sokáig hívatták magokat,	1
   Körülülték a megterhelt asztalokat.	1
   Amily kegyetlenűl bántak a törökkel,	1
   Csak ugy bántak ők most a jó ételekkel;	1
   Nem is csoda biz az, mert megéhezének	1
   A nagy öldöklésben a derék vitézek.	1
   Járta már a kancsó isten igazába',	1
   Ekkor a királynak ily szó jött szájába:	1
   "Figyelmezzetek rám, ti nemes vitézek,	1
   Mert nagy fontosságu, amit majd beszélek."	1
   S a magyar huszárok mind figyelmezének,	1
   Fölfogni értelmét király beszédének,	1
   Aki egyet ivott, azután köhhentett,	1
   S végre ily szavakkal törte meg a csendet:	1
   "Mindenekelőtt is mondd meg a nevedet,	1
   Bátor vitéz, aki lyányom megmentetted."	1
   "Kukoricza Jancsi becsületes nevem:	1
   Egy kicsit parasztos, de én nem szégyenlem."	1
   Kukoricza Jancsi ekképen felele,	1
   Azután a király ily szót váltott vele:	1
   "Én a te nevedet másnak keresztelem,	1
   Mától fogva neved János vitéz legyen.	1
   Derék János vitéz, halld most beszédemet:	1
   Minthogy megmentetted kedves gyermekemet,	1
   Vedd el feleségül, legyen ő a tied,	1
   És vele foglald el királyi székemet.	1
   A királyi széken én sokáig ültem,	1
   Rajta megvénültem, rajta megőszültem.	1
   Nehezek nekem már a királyi gondok,	1
   Annakokáért én azokról lemondok.	1
   Homlokodra teszem a fényes koronát,	1
   Fényes koronámért nem is kívánok mást,	1
   Csak hogy e várban egy szobát rendelj nékem,	1
   Melyben hátralevő napjaimat éljem."	1
   A király szavai ím ezek valának,	1
   Nagy csodálkozással hallák a huszárok.	1
   János vitéz pedig e szíves beszédet	1
   Alázatos hangon ekkép köszöné meg:	1
   "Köszönöm szépen a kelmed jó'karatját,	1
   Amely reám nézve nem érdemlett jóság;	1
   Egyszersmind azt is ki kell nyilatkoztatnom,	1
   Hogy én e jóságot el nem fogadhatom.	1
   Hosszú históriát kéne elbeszélnem,	1
   Miért e jósággal lehetetlen élnem;	1
   De attól tartok, hogy megunnák kelmetek;	1
   S én másnak terhére lenni nem szeretek."	1
   "De csak beszélj, fiam, meghallgatjuk biz azt;	1
   Hiábavalóság, ami téged aggaszt."	1
   Igy biztatta őt a jó francia király,	1
   S János vitéz beszélt, amint itt írva áll:	1
   "Hogy is kezdjem csak hát?... Mindennek előtte	1
   Hogyan tettem szert a Kukoricza névre?	1
   Kukorica között találtak engemet,	1
   Ugy ruházták rám a Kukoricza nevet.	1
   Egy gazdaember jólelkü felesége	1
   - Amint ő nekem ezt sokszor elmesélte -	1
   Egyszer kinézett a kukoricaföldre,	1
   S ott egy barázdában lelt engem heverve.	1
   Szörnyen sikítottam, sorsomat megszánta,	1
   Nem hagyott a földön, felvett a karjára,	1
   És hazafelé ezt gondolta mentiben:	1
   "Fölnevelem szegényt, hisz ugy sincs gyermekem."	1
   Hanem volt ám neki haragos vad férje,	1
   Akinek én sehogy sem voltam ínyére.	1
   Hej, amikor engem az otthon meglátott,	1
   Ugyancsak járták a cifra káromlások.	1
   Engesztelte a jó asszony ily szavakkal:	1
   "Hagyjon kend föl, apjok, azzal a haraggal.	1
   Hiszen ott kinn csak nem hagyhattam vesztére,	1
   Tarthatnék-e számot isten kegyelmére?	1
   Aztán nem lesz ez a háznál haszontalan,	1
   Kednek gazdasága, ökre és juha van,	1
   Ha felcsuporodik a kis istenadta,	1
   Nem kell kednek bérest, juhászt fogadnia."	1
   Valahogy, valahogy csakugyan engedett;	1
   De azért rám soha jó szemet nem vetett.	1
   Hogyha nem ment dolgom a maga rendiben,	1
   Meg-meghusángolt ő amugy istenesen.	1
   Munka s ütleg között ekkép nevelkedtem,	1
   Részesűltem nagyon kevés örömekben;	1
   Az egész örömem csak annyiból állott,	1
   Hogy a faluban egy szép kis szőke lyány volt.	1
   Ennek édesanyja jókor a síré lett,	1
   Édesapja pedig vett más feleséget;	1
   Hanem az apja is elhalt nemsokára,	1
   Így jutott egyedűl mostohaanyjára.	1
   Ez a kis leányzó volt az én örömem,	1
   Az egyetlen rózsa tüskés életemen.	1
   Be tudtam is őtet szeretni, csodálni!	1
   Ugy hítak minket, hogy: a falu árvái.	1
   Már gyerekkoromban hogyha őt láthattam,	1
   Egy turós lepényért látását nem adtam;	1
   Örültem is, mikor a vasárnap eljött,	1
   És vele játszhattam a gyerekek között.	1
   Hát mikor még aztán sihederré lettem,	1
   S izegni-mozogni elkezdett a szivem!	1
   Csak úgyis voltam ám, mikor megcsókoltam,	1
   Hogy a világ összedőlhetett miattam.	1
   Sokszor megbántotta gonosz mostohája...	1
   Isten neki soha azt meg ne bocsássa!	1
   És ki tudja, még mit el nem követ rajta,	1
   Ha fenyegetésem zabolán nem tartja.	1
   Magamnak is ugyan kutyául lett dolga,	1
   Belefektettük a jó asszonyt a sírba,	1
   Aki engem talált, és aki, mondhatom,	1
   Mint tulajdon anyám, úgy viselte gondom.	1
   Kemény az én szívem, teljes életemben	1
   Nem sokszor esett meg, hogy könnyet ejtettem,	1
   De nevelőanyám sírjának halmára	1
   Hullottak könnyeim zápornak módjára.	1
   Iluska is, az a szép kis szőke leány,	1
   Nem tettetett bútól fakadt sírva halmán;	1
   Hogyne? az istenben boldogúlt jó lélek	1
   Kedvezett, amiben lehetett, szegénynek.	1
   Nem egyszer mondta, hogy: "várakozzatok csak!	1
   Én még benneteket összeházasítlak;	1
   Olyan pár válik is ám tibelőletek,	1
   Hogy még!... várjatok csak, várjatok, gyerekek!"	1
   Hát hiszen vártunk is egyre keservesen;	1
   Meg is tette volna, hiszem az egy istent,	1
   (Mert szavának állott ő minden időbe')	1
   Ha le nem szállt volna a föld mélységébe.	1
   Azután hát aztán, hogy meghalálozott,	1
   A mi reménységünk végkép megszakadott:	1
   Mindazonáltal a reménytelenségbe'	1
   Ugy szerettük egymást, mint annakelőtte.	1
   De az úristennek más volt akaratja,	1
   Szívünknek ezt a bús örömet sem hagyta.	1
   Egyszer én valahogy nyájam elszalasztám,	1
   Annak következtén elcsapott a gazdám.	1
   Búcsut mondtam az én édes Iluskámnak,	1
   Keserű érzéssel mentem a világnak.	1
   Bujdosva jártam a világot széltére,	1
   Mígnem katonának csaptam föl végtére.	1
   Nem mondtam én neki, az én Iluskámnak,	1
   Hogy ne adja szivét soha senki másnak,	1
   Ő sem mondta nekem, hogy hűséges legyek -	1
   Tudtuk, hogy hűségünk ugysem szegjük mi meg.	1
   Azért szép királylyány ne tarts reám számot;	1
   Mert ha nem bírhatom kedves Iluskámat:	1
   Nem is fogok bírni senkit e világon,	1
   Ha elfelejtkezik is rólam halálom."	1
   János vitéz ekkép végzé történetét,	1
   Nem hagyta hidegen a hallgatók szivét;	1
   A királylyány arcát mosta könnyhullatás,	1
   Melynek kútfeje volt bánat s szánakozás.	1
   A király e szókat intézte hozzája:	1
   "Nem erőltetlek hát, fiam, házasságra;	1
   Hanem amit nyujtok hálámnak fejében,	1
   Elfogadását nem tagadod meg tőlem."	1
   Erre kinyitotta kincstárát a király;	1
   Parancsolatjára egy legény előáll,	1
   S arannyal tölti meg a legnagyobb zsákot,	1
   János ennyi kincset még csak nem is látott.	1
   "Nos hát János vitéz, lyányom megmentője,"	1
   Beszélt a király, "ez legyen tetted bére,	1
   Vidd el mindenestül ezt a teli zsákot,	1
   És boldogítsd vele magadat s mátkádat.	1
   Tartóztatnálak, de tudom, nem maradnál,	1
   Kivánkozol lenni máris galambodnál,	1
   Eredj tehát - hanem társid maradjanak;	1
   Éljenek itt néhány mulatságos napnak."	1
   Ugy volt biz az, amint mondotta a király,	1
   János vitéz kivánt lenni galambjánál.	1
   Búcsuzott a királylyánytól érzékenyül;	1
   Aztán a tengerhez ment és gályára űlt.	1
   A király s a sereg elkisérte oda.	1
   Tőlök sok "szerencsés jó utat" hallhata,	1
   S szemeikkel néztek mindaddig utána,	1
   Mig a nagy messzeség ködöt nem vont rája.	1
   Ment János vitézzel a megindult gálya,	1
   Szélbe kapaszkodott széles vitorlája,	1
   De sebesebben ment János gondolatja,	1
   Utjában semmi sem akadályoztatta.	1
   János gondolatja ilyenforma vala:	1
   "Hej Iluskám, lelkem szépséges angyala!	1
   Sejted-e te mostan, milyen öröm vár rád?	1
   Hogy hazatart kinccsel bővelkedő mátkád?	1
   Hazatartok én, hogy végre valahára	1
   Sok küszködés után legyünk egymás párja,	1
   Egymás párja leszünk, boldogok, gazdagok;	1
   Senki fiára is többé nem szorulok.	1
   Gazduram ugyan nem legszebben bánt velem;	1
   Hanem én őneki mindazt elengedem.	1
   S igazság szerint ő oka szerencsémnek;	1
   Meg is jutalmazom, mihelyt hazaérek."	1
   Ezt gondolta János s több ízben gondolta,	1
   Mialatt a gálya ment sebes haladva;	1
   De jó messze volt még szép Magyarországtól,	1
   Mert Franciaország esik tőle távol.	1
   Egyszer János vitéz a hajófödélen	1
   Sétált föl s alá az est szürkületében.	1
   A kormányos ekkép szólt legényeihez:	1
   "Piros az ég alja: aligha szél nem lesz."	1
   Hanem János vitéz nem figyelt e szóra,	1
   Feje fölött repült egy nagy sereg gólya;	1
   Őszre járt az idő: ezek a madarak	1
   Bizonyosan szülőföldéről szálltanak.	1
   Szelíd epedéssel tekintett utánok,	1
   Mintha azok neki jó hírt mondanának,	1
   Jó hírt Iluskáról, szép Iluskájáról,	1
   S oly régen nem látott kedves hazájáról.	1
   Másnap, amint az ég alja jövendölte,	1
   Csakugyan szél támadt, mégpedig nem gyönge.	1
   Zokogott a tenger hánykodó hulláma	1
   A zugó fergeteg korbácsolására.	1
   Volt a hajó népe nagy megijedésben,	1
   Amint szokott lenni olyan vad szélvészben.	1
   Hiába volt minden erőmegfeszítés,	1
   Nem látszott sehonnan érkezni menekvés.	1
   Sötét felhő is jön; a világ elborúl,	1
   Egyszerre megdördül az égiháború,	1
   Villámok cikáznak, hullnak szanaszerte;	1
   Egy villám a hajót izről porrá törte.	1
   Látszik a hajónak diribje-darabja,	1
   A holttesteket a tenger elsodorja.	1
   Hát János vitéznek milyetén sors jutott?	1
   Őt is elsodorták a lelketlen habok?	1
   Hej biz a haláltól ő sem volt már messze,	1
   De mentő kezét az ég kiterjesztette,	1
   S csodálatos módon szabadította meg,	1
   Hogy koporsója a habok ne legyenek.	1
   Ragadta őt a víz magasra, magasra,	1
   Hogy tetejét érte már a felhő rojtja;	1
   Ekkor János vitéz nagy hirtelenséggel	1
   Megkapta a felhőt mind a két kezével.	1
   Belekapaszkodott, el sem szalasztotta,	1
   S nagy erőködéssel addig függött rajta,	1
   Mígnem a felhő a tengerparthoz ére,	1
   Itten rálépett egy szikla tetejére.	1
   Először is hálát adott az istennek,	1
   Hogy életét ekkép szabadította meg;	1
   Nem gondolt vele, hogy kincsét elvesztette,	1
   Csakhogy el nem veszett a kinccsel élete.	1
   Azután a szikla tetején szétnézett,	1
   Nem látott mást, csupán egy grifmadár-fészket.	1
   A grifmadár épen fiait etette,	1
   Jánosnak valami jutott az eszébe.	1
   Odalopózkodott a fészekhez lassan,	1
   És a grifmadárra hirtelen rápattan,	1
   Oldalába vágja hegyes sarkantyúját,	1
   S furcsa paripája hegyen-völgyön túlszállt.	1
   Hányta volna le a madár nyakra-főre,	1
   Lehányta volna ám, ha bírt volna véle,	1
   Csakhogy János vitéz nem engedte magát,	1
   Jól átszorította derekát és nyakát.	1
   Ment, tudj' az isten hány országon keresztül;	1
   Egyszer, hogy épen a nap az égre kerül:	1
   Hát a viradatnak legelső sugára	1
   Rásütött egyenest faluja tornyára.	1
   Szent isten! hogy örült ennek János vitéz,	1
   Az öröm szemébe könnycseppeket idéz;	1
   A madár is, mivel szörnyen elfáradt már,	1
   Vele a föld felé mindinkább közel jár.	1
   Le is szállott végre egy halom tetején,	1
   Alig tudott venni lélekzetet szegény,	1
   János leszállt róla és magára hagyta,	1
   És ment, elmerűlve mély gondolatokba.	1
   "Nem hozok aranyat, nem hozok kincseket,	1
   De meghozom régi hűséges szívemet,	1
   És ez elég neked, drága szép Iluskám!	1
   Tudom, hogy nehezen vársz te is már reám."	1
   Ily gondolatokkal ért a faluvégre,	1
   Érintette fülét kocsiknak zörgése,	1
   Kocsiknak zörgése, hordóknak kongása;	1
   Szüretre készűlt a falu lakossága.	1
   Nem figyelmezett ő szüretremenőkre,	1
   Azok sem ismertek a megérkezőre;	1
   A falu hosszában ekképen haladott	1
   A ház felé, ahol Iluskája lakott.	1
   A pitvarajtónál be reszketett keze,	1
   S mellében csakhogy el nem állt lélekzete;	1
   Benyitott végtére - de Iluska helyett	1
   Látott a pitvarban idegen népeket.	1
   "Tán rosz helyen járok" gondolta magában,	1
   És a kilincs megint volt már a markában...	1
   "Kit keres kegyelmed?" nyájasan kérdezte	1
   János vitézt egy kis takaros menyecske.	1
   Elmondotta János, hogy kit és mit keres...	1
   "Jaj, eszem a szívét, a naptól oly veres!	1
   Bizony-bizony alighogy reáismértem,"	1
   Szólott a menyecske meglepetésében.	1
   "Jőjön be már no, hogy az isten áldja meg,	1
   Odabenn majd aztán többet is beszélek."	1
   Bevezette Jánost, karszékre ültette,	1
   S így folytatta ismét beszédét mellette:	1
   "Ismer-e még engem? nem is ismer talán?	1
   Tudja, én vagyok az a kis szomszédleány,	1
   Itt Iluskáéknál gyakran megfordúltam..."	1
   "Hanem hát beszéljen csak: Iluska hol van?"	1
   Szavaiba vágott kérdezőleg János,	1
   A menyecske szeme könnytől lett homályos.	1
   "Hol van Iluska, hol?" felelt a menyecske,	1
   "Szegény Jancsi bácsi!... hát el van temetve."	1
   Jó, hogy nem állt János, hanem űlt a széken,	1
   Mert lerogyott volna kínos érzésében;	1
   Nem tudott mást tenni, a szívéhez kapott,	1
   Mintha ki akarná tépni a bánatot.	1
   Igy űlt egy darabig némán merevedve,	1
   Azután szólt, mintha álmából ébredne:	1
   "Mondjatok igazat, ugye hogy férjhez ment?	1
   Inkább legyen férjnél, mintsem hogy odalent.	1
   Akkor legalább még egyszer megláthatom,	1
   S édes lesz nekem e keserű jutalom."	1
   De a menyecskének orcáján láthatta,	1
   Hogy nem volt hazugság előbbi szózata.	1
   János reáborúlt az asztal sarkára,	1
   S megeredt könnyének bőséges forrása,	1
   Amit mondott, csak ugy töredezve mondta,	1
   El-elakadt a nagy fájdalomtól hangja:	1
   "Miért nem estem el háború zajában?	1
   Miért a tengerben sírom nem találtam?	1
   Miért, miért lettem e világra, miért?	1
   Ha ily mennykőcsapás, ilyen gyötrelem ért!"	1
   Kifáradt végre őt kínozni fájdalma,	1
   Mintha munkájában elszenderűlt volna,	1
   "Hogy halt meg galambom? mi baj lett halála?"	1
   Kérdé, s a menyecske ezt felelte rája:	1
   "Sok baja volt biz a szegény teremtésnek;	1
   Kivált mostohája kinzása töré meg,	1
   De meg is lakolt ám érte a rosz pára,	1
   Mert jutott inséges koldusok botjára.	1
   Aztán meg magát is szörnyen emlegette,	1
   Jancsi bácsi; ez volt végső lehellete:	1
   Jancsikám, Jancsikám, az isten áldjon meg,	1
   Másvilágon, ha még szeretsz, tied leszek.	1
   Ezek után kimult az árnyékvilágból;	1
   A temetőhelye nincsen innen távol.	1
   A falu népsége nagy számmal kisérte;	1
   Minden kisérője könnyet ejtett érte."	1
   Kérelemszavára a szíves menyecske	1
   Jánost Iluskája sírjához vezette;	1
   Ottan vezetője őt magára hagyta,	1
   Lankadtan borúlt a kedves sírhalomra.	1
   Végiggondolta a régi szép időket,	1
   Mikor még Iluska tiszta szive égett,	1
   Szíve és orcája - s most a hideg földben	1
   Hervadtan, hidegen vannak mind a ketten.	1
   Leáldozott a nap piros verőfénye,	1
   Halovány hold lépett a napnak helyébe,	1
   Szomorún nézett ki az őszi homályból,	1
   János eltántorgott kedvese hantjától.	1
   Még egyszer visszatért. A sírhalom felett	1
   Egyszerű kis rózsabokor nevelkedett.	1
   Leszakította a virágszálat róla,	1
   Elindult s mentében magában így szóla:	1
   "Ki porából nőttél, árva kis virágszál,	1
   Légy hűséges társam vándorlásaimnál;	1
   Vándorlok, vándorlok, a világ végeig,	1
   Míg kivánt halálom napja megérkezik."	1
   János vitéznek volt utjában két társa:	1
   Egyik a búbánat, amely szívét rágta,	1
   Másik a kardja volt, bedugva hüvelybe,	1
   Ezt a török vértől rozsda emésztette.	1
   Bizonytalan úton ezekkel vándorolt.	1
   Már sokszor telt s fogyott a változékony hold,	1
   S váltott a téli föld szép tavaszi ruhát,	1
   Mikor így szólítá meg szíve bánatát:	1
   "Mikor unod már meg örökös munkádat,	1
   Te a kínozásban telhetetlen bánat!	1
   Ha nem tudsz megölni, ne gyötörj hiába;	1
   Eredj máshova, tán akadsz jobb tanyára.	1
   Látom, nem te vagy az, ki nekem halált hoz,	1
   Látom, a halálért kell fordulnom máshoz.	1
   Máshoz fordulok hát; ti viszontagságok!	1
   Ohajtott halálom tán ti meghozzátok."	1
   Ezeket gondolta s elhagyta bánatát,	1
   Ez szivéhez vissza most már csak néha szállt,	1
   Hanem ismét eltünt; (mert be volt az zárva,	1
   S csak egy könnycseppet tett szeme pillájára.)	1
   Utóbb a könnyel is végkép számot vetett,	1
   Csupán magát vitte a megunt életet,	1
   Vitte, vitte, vitte egy sötét erdőbe,	1
   Ott szekeret látott, amint belelépe.	1
   Fazekasé volt a szekér, melyet látott;	1
   Kereke tengelyig a nagy sárba vágott;	1
   Ütötte lovait a fazekas, szegény,	1
   A szekér azt mondta: nem mozdulok biz én.	1
   "Adj' isten jó napot" szólott János vitéz;	1
   A fazekas rútul a szeme közé néz,	1
   S nagy boszankodással im ezeket mondja:	1
   "Nem nekem... van biz az ördögnek jó napja."	1
   "Be rosz kedvben vagyunk" felelt neki János.	1
   "Hogyne? mikor ez az út olyan posványos.	1
   Nógatom lovamat már reggeltől kezdve;	1
   De csak úgy van, mintha le volna enyvezve."	1
   "Segíthetünk azon... de mondja meg kend csak,	1
   Ezen az úton itt vajjon hova jutnak?"	1
   Kérdé János vitéz egy útra mutatva,	1
   Mely az erdőt jobbra végighasította.	1
   "Ezen az úton itt? dejsz erre ne menjen,	1
   Nem mondok egyebet;... odavesz különben.	1
   Óriások lakják ott azt a vidéket,	1
   Nem jött ki még onnan, aki odalépett."	1
   Felelt János vitéz: "Bizza kend azt csak rám.	1
   Mostan a szekérhez lássunk egymás után."	1
   Így szólott, aztán a rúd végét megkapta,	1
   S csak tréfamódra a sárból kiragadta.	1
   Volt a fazekasnak jó nagy szeme, szája,	1
   De mégis kicsiny volt az álmélkodásra;	1
   Amire föleszmélt, hogy köszönjön szépen,	1
   János vitéz már jól bennjárt az erdőben.	1
   János vitéz ment, és elért nemsokára	1
   Az óriásföldnek félelmes tájára.	1
   Egy vágtató patak folyt a határ mellett;	1
   Hanem folyónak is jóformán beillett.	1
   A pataknál állt az óriásföld csősze;	1
   Mikor János vitéz a szemébe néze,	1
   Oly magasra kellett emelnie fejét,	1
   Mintha nézné holmi toronynak tetejét.	1
   Óriások csősze őt érkezni látta,	1
   S mintha mennykő volna, így dörgött reája:	1
   "Ha jól látom, ott a fűben ember mozog; -	1
   Talpam úgyis viszket, várj, majd rád gázolok."	1
   De az óriás amint rálépett volna,	1
   János feje fölött kardját föltartotta,	1
   Belelépett a nagy kamasz és elbődült,	1
   S hogy lábát felkapta: a patakba szédült.	1
   "Éppen úgy esett ez, amint csak kivántam,"	1
   János vitéznek ez járt gondolatában;	1
   Amint ezt gondolta, szaladni is kezdett,	1
   S az óriás felett átmente a vizet.	1
   Az óriás még föl nem tápászkodhatott,	1
   Amint János vitéz a túlpartra jutott,	1
   Átjutott és nekisuhintva szablyáját,	1
   Végigmetszette a csősz nyaka csigáját.	1
   Nem kelt föl többé az óriások csősze,	1
   Hogy a rábizott tájt őrző szemmel nézze;	1
   Napfogyatkozás jött szeme világára,	1
   Melynek elmulását hasztalanúl várta.	1
   Keresztülfutott a patak vize testén;	1
   Veres lett hulláma vértől befestetvén. -	1
   Hát Jánost mi érte, szerencse vagy inség?	1
   Majd meghalljuk azt is, várjunk csak kicsinnyég.	1
   János az erdőben mindig beljebb haladt;	1
   Sokszor meg-megállt a csodálkozás miatt,	1
   Mert nem látott minden léptében-nyomában	1
   Olyat, amit látott Óriásországban.	1
   Volt ennek a tájnak sok akkora fája,	1
   Hogy a tetejöket János nem is látta.	1
   Aztán olyan széles volt a fák levele,	1
   Hogy szűrnek is untig elég volna fele.	1
   A szunyogok itten akkorákra nőttek,	1
   Hogy ökrök gyanánt is máshol elkelnének.	1
   Volt is mit aprítni János szablyájának;	1
   Minthogy feléje nagy mennyiségben szálltak.	1
   Hát még meg a varjúk!... hú, azok voltak ám!	1
   Látott egyet űlni egyik fa sudarán,	1
   Lehetett valami két mérföldre tőle,	1
   Mégis akkora volt, hogy felhőnek vélte.	1
   Így ballagott János bámulva mód nélkül,	1
   Egyszerre előtte valami sötétül.	1
   Az óriás király nagy fekete vára	1
   Volt, ami sötéten szeme előtt álla.	1
   Nem hazudok, de volt akkora kapuja,	1
   Hogy, hogy... biz én nem is tudom, hogy mekkora,	1
   Csakhogy nagy volt biz az, képzelni is lehet;	1
   Az óriás király kicsit nem építtet.	1
   Hát odaért János s ekkép elmélkedék:	1
   "A külsejét látom, megnézem belsejét;"	1
   S nem törődve azon, hogy majd megugratják,	1
   Megnyitotta a nagy palota ajtaját.	1
   No hanem hisz ugyan volt is mit látnia!	1
   Ebédelt a király s tudj' isten hány fia.	1
   Hanem mit ebédelt, ki nem találjátok;	1
   Gondolnátok-e, mit? csupa kősziklákat.	1
   Mikor János vitéz a házba belépett,	1
   Nem igen kivánta meg ezt az ebédet;	1
   De az óriások jószivü királya	1
   Az ebéddel őt ily szépen megkinálta:	1
   "Ha már itt vagy, jöszte és ebédelj velünk,	1
   Ha nem nyelsz kősziklát, mi majd téged nyelünk;	1
   Fogadd el, különben száraz ebédünket	1
   Ízről porrá morzsolt testeddel sózzuk meg."	1
   Az óriás király ezt nem ugy mondotta,	1
   Hogy János tréfára gondolhatta volna;	1
   Hát egész készséggel ilyen szókkal felelt:	1
   "Megvallom, nem szoktam még meg ez eledelt;	1
   De ha kivánjátok, megteszem, miért ne?	1
   Társaságotokba beállok ebédre,	1
   Csupán egyre kérlek, s azt megtehetitek,	1
   Számomra előbb kis darabot törjetek."	1
   Letört a sziklából valami öt fontot	1
   A király, s a mellett ily szavakat mondott:	1
   "Nesze, galuskának elég lesz e darab,	1
   Aztán gombócot kapsz, hanem összeharapd."	1
   "Harapod bizony te, a kínos napodat!	1
   De fogadom, bele is törik a fogad!"	1
   Kiáltott fel János haragos beszéddel,	1
   S meglódította a követ jobbkezével.	1
   A kő ugy a király homlokához koppant,	1
   Hogy az agyveleje azonnal kiloccsant.	1
   "Igy híj meg máskor is kőszikla-ebédre,"	1
   Szólt s kacagott János "ráforrt a gégédre!"	1
   És az óriások elszomorodának	1
   Keserves halálán a szegény királynak,	1
   S szomorúságokban elfakadtak sírva...	1
   Minden csepp könnyök egy dézsa víz lett volna.	1
   A legöregebbik szólt János vitézhez:	1
   "Urunk és királyunk, kegyelmezz, kegyelmezz!	1
   Mert mi téged ime királynak fogadunk,	1
   Csak ne bánts minket is, jobbágyaid vagyunk!"	1
   "Amit bátyánk mondott, közös akaratunk,	1
   Csak ne bánts minket is, jobbágyaid vagyunk!"	1
   A többi óriás ekképen esengett,	1
   "Fogadj el örökös jobbágyidúl minket."	1
   Felelt János vitéz: "Elfogadom tehát	1
   Egy kikötéssel a kendtek ajánlatát.	1
   Én itt nem maradok, mert tovább kell mennem,	1
   Itt hagyok valakit királynak helyettem.	1
   Már akárki lesz is, az mindegy énnekem.	1
   Kendtektől csupán ez egyet követelem:	1
   Amidőn a szükség ugy hozza magával,	1
   Nálam teremjenek kendtek teljes számmal."	1
   "Vidd, kegyelmes urunk, magaddal e sípot,	1
   S ott leszünk, mihelyest jobbágyidat hívod."	1
   Az öreg óriás ezeket mondotta,	1
   S János vitéznek a sípot általadta.	1
   János bedugta a sípot tarsolyába,	1
   Kevélyen gondolva nagy diadalmára,	1
   És számos szerencse-kivánások között	1
   Az óriásoktól aztán elköltözött.	1
   Nem bizonyos, mennyi ideig haladott,	1
   De annyi bizonyos, mennél tovább jutott,	1
   Annál sötétebb lett előtte a világ,	1
   S egyszerre csak annyit vesz észre, hogy nem lát.	1
   "Éj van-e vagy szemem világa veszett ki?"	1
   János vitéz ekkép kezdett gondolkodni.	1
   Nem volt éj, nem veszett ki szeme világa,	1
   Hanem hogy ez volt a sötétség országa.	1
   Nem sütött az égen itt sem nap, sem csillag;	1
   János vitéz csak ugy tapogatva ballag,	1
   Néha feje fölött elreppent valami,	1
   Szárnysuhogás-formát lehetett hallani.	1
   Nem szárnysuhogás volt az tulajdonképen,	1
   Boszorkányok szálltak arra seprőnyélen.	1
   Boszorkányoknak a sötétség országa	1
   Rég ideje a, hogy birtoka, tanyája.	1
   Ország gyülését őkelmök itt tartanak,	1
   Éjfél idejében idelovaglanak.	1
   Most is gyülekeznek ország gyülésére	1
   A sötét tartomány kellő közepére.	1
   Egy mélységes barlang fogadta be őket,	1
   A barlang közepén üst alatt tűz égett.	1
   Ajtó nyilásakor meglátta a tüzet	1
   János vitéz s annak irányán sietett.	1
   Mikor János vitéz odaért: valának	1
   Egybegyülekezve mind a boszorkányok.	1
   Halkan lábujjhegyen a kulcslyukhoz mene,	1
   Furcsa dolgokon is akadt meg a szeme.	1
   A sok vén szipirtyó benn csakugy hemzsegett.	1
   Hánytak a nagy üstbe békát, patkány-fejet,	1
   Akasztófa tövén nőtt füvet, virágot,	1
   Macskafarkat, kigyót, emberkoponyákat.	1
   De ki tudná sorra mind előszámlálni?	1
   Csakhogy János mindjárt át kezdette látni,	1
   Hogy a barlang nem más, mint boszorkánytanya.	1
   Erre egy gondolat agyán átvillana.	1
   Tarsolyához nyúlt, hogy sípját elővegye,	1
   Az óriásoknak hogy jőjön serege,	1
   Hanem megakadt a keze valamiben,	1
   Közelebb vizsgálta s látta, hogy mi legyen.	1
   A seprők voltak ott egymás mellé rakva,	1
   Miken a boszorkány-nép odalovagla.	1
   Fölnyalábolta és messzire elhordá,	1
   Hogy a boszorkányok ne akadjanak rá.	1
   Ekkor visszatért és sípjával füttyentett	1
   És az óriások rögtön megjelentek.	1
   "Rajta, törjetek be szaporán, legények!"	1
   Parancsolá János, s azok betörének.	1
   No hisz keletkezett cifra zenebona;	1
   A boszorkánysereg gyorsan kirohana;	1
   Keresték a seprőt kétségbeeséssel,	1
   De nem találták, s így nem repülhettek el.	1
   Az óriások sem pihentek azalatt,	1
   Mindenikök egy-egy boszorkányt megragadt,	1
   S úgy vágta a földhöz dühös haragjába',	1
   Hogy széjjellapultak lepények módjára.	1
   Legnevezetesebb a dologban az volt,	1
   Hogy valahányszor egy-egy boszorkány megholt,	1
   Mindannyiszor oszlott az égnek homálya,	1
   S derült lassanként a sötétség országa.	1
   Már csaknem egészen nap volt a vidéken,	1
   Az utolsó banya volt a soron épen...	1
   Kire ismert János ebbe' a banyába'?	1
   Hát Iluskájának mostohaanyjára.	1
   "De, kiáltott János, ezt magam döngetem."	1
   S óriás kezéből kivette hirtelen,	1
   Hanem a boszorkány kicsusszant markából,	1
   Uccu! szaladni kezd, és volt már jó távol.	1
   "A keserves voltát, rugaszkodj utána!"	1
   Kiáltott most János egyik óriásra.	1
   Szót fogadott ez, és a banyát elkapta,	1
   És a levegőbe magasra hajtotta.	1
   Igy találták meg az utolsó boszorkányt	1
   Halva, János vitéz faluja határán;	1
   S minthogy minden ember gyülölte, utálta,	1
   Mégcsak a varju sem károgott utána.	1
   Sötétség országa kiderült végképen,	1
   Örökös homálynak napfény lett helyében,	1
   János vitéz pedig rakatott nagy tüzet,	1
   A tűz minden seprőt hamuvá égetett.	1
   Az óriásoktól azután bucsút vett,	1
   Szivükre kötvén a jobbágyi hűséget.	1
   Ezek igérték, hogy hűségesek lesznek,	1
   S János vitéz jobbra és ők balra mentek.	1
   Vándorolgatott az én János vitézem,	1
   Meggyógyult már szíve a bútól egészen,	1
   Mert mikor keblén a rózsaszálra nézett,	1
   Nem volt az többé bú, amit akkor érzett.	1
   Ott állott a rózsa mellére akasztva,	1
   Melyet Iluskája sírjárol szakaszta,	1
   Valami édesség volt érezésében,	1
   Ha János elmerült annak nézésében.	1
   Igy ballagott egyszer. A nap lehanyatlott,	1
   Hagyva maga után piros alkonyatot;	1
   A piros alkony is eltünt a világról,	1
   Követve fogyó hold sárga világától.	1
   János még ballagott; amint a hold leszállt,	1
   Ő fáradottan a sötétségben megállt,	1
   S valami halomra fejét lehajtotta,	1
   Hogy fáradalmát az éjben kinyugodja.	1
   Ledőlt, el is aludt, észre nem is véve,	1
   Hogy nem nyugszik máshol, hanem temetőbe';	1
   Temetőhely volt ez, ócska temetőhely,	1
   Harcoltak hantjai a rontó idővel.	1
   Mikor az éjfélnek jött rémes órája,	1
   A száját mindenik sírhalom feltátja,	1
   S fehér lepedőben halvány kisértetek	1
   A sírok torkából kiemelkedtenek.	1
   Táncot és éneket kezdettek meg legott,	1
   Lábok alatt a föld reszketve dobogott;	1
   Hanem János vitéz álmai közepett	1
   Sem énekszóra, sem táncra nem ébredett.	1
   Amint egy kisértet őt megpillantotta,	1
   "Ember, élő ember!" e szót kiáltotta,	1
   "Kapjuk fel, vigyük el! mért olyan vakmerő,	1
   Tartományunkba belépni mikép mer ő?"	1
   És odasuhantak mind a kisértetek,	1
   És körülötte már karéjt képeztenek,	1
   És nyultak utána, de a kakas szólal,	1
   S a kisértet mind eltünt a kakasszóval.	1
   János is felébredt a kakas szavára,	1
   Testét a hidegtől borzadás átjárta;	1
   Csipős szél lengette a síri füveket,	1
   Lábra szedte magát s utra kerekedett.	1
   János vitéz egy nagy hegy tetején jára,	1
   Hogy a kelő hajnal rásütött arcára.	1
   Gyönyörűséges volt, amit ekkor látott,	1
   Meg is állt, hogy körülnézze a világot.	1
   Haldoklófélben volt a hajnali csillag,	1
   Halovány sugára már csak alig csillog,	1
   Mint gyorsan kiröppent fohász, eltünt végre,	1
   Mikor a fényes nap föllépett az égre.	1
   Föllépett aranyos szekeren ragyogva,	1
   Nyájasan nézett a sík tengerhabokra,	1
   Mik, ugy tetszett, mintha még szenderegnének,	1
   Elfoglalva térét a végtelenségnek.	1
   Nem mozdult a tenger, de fickándoztanak	1
   Sima hátán néha apró tarka halak,	1
   S ha napsugár érte pikkelyes testöket,	1
   Tündöklő gyémántnak fényeként reszketett.	1
   A tengerparton kis halászkunyhó álla;	1
   Öreg volt a halász, térdig ért szakálla,	1
   Épen mostan akart hálót vetni vízbe,	1
   János odament és tőle ezt kérdezte:	1
   "Ha szépen megkérem kendet, öreg bátya,	1
   Átszállít-e engem tenger más partjára?	1
   Örömest fizetnék, hanem nincsen pénzem,	1
   Tegye meg kend ingyen, köszönettel vészem."	1
   "Fiam, ha volna, sem kéne pénzed nékem,"	1
   Felelt a jó öreg nyájasan, szelíden.	1
   "Megtermi mindenkor a tenger mélysége,	1
   Ami kevésre van éltemnek szüksége.	1
   De micsoda járat vetett téged ide?	1
   Az óperenciás tenger ez, tudod-e?	1
   Azért semmi áron által nem vihetlek,	1
   Se vége se hossza ennek a tengernek."	1
   "Az óperenciás?" kiáltott fel János,	1
   "Annál inkább vagyok hát kiváncsiságos;	1
   De már igy átmegyek, akárhová jutok.	1
   Van még egy mód hátra... a sípomba fuvok."	1
   És megfújta sípját. A sípnak szavára	1
   Egy óriás mindjárt előtte is álla.	1
   "Át tudsz-e gázolni ezen a tengeren?"	1
   Kérdi János vitéz "gázolj által velem."	1
   "Át tudok-e?" szól az óriás és nevet,	1
   "Meghiszem azt; foglalj a vállamon helyet.	1
   Így ni, most kapaszkodj meg jól a hajamba."	1
   És már meg is indult, amint ezt kimondta.	1
   Vitte az óriás János vitézünket;	1
   Nagy lába egyszerre félmérföldet lépett,	1
   Három hétig vitte szörnyű sebességgel,	1
   De a tulsó partot csak nem érhették el.	1
   Egyszer a távolság kékellő ködében	1
   Jánosnak valami akad meg szemében.	1
   "Nini, ott már a part!" szólt megörvendezve.	1
   "Biz az csak egy sziget," felelt, aki vitte.	1
   János ezt kérdezte: "És micsoda sziget?"	1
   "Tündérország, róla hallhattál eleget.	1
   Tündérország; ott van a világnak vége,	1
   A tenger azon túl tűnik semmiségbe."	1
   "Vigy oda hát engem, hűséges jobbágyom,	1
   Mert én azt meglátni fölötte kivánom."	1
   "Elvihetlek," felelt az óriás neki,	1
   "De ott életedet veszély fenyegeti.	1
   Nem olyan könnyű ám a bejárás oda,	1
   Őrizi kapuját sok iszonyú csoda..."	1
   "Ne gondolj te azzal, csak vigy el odáig;	1
   Hogy bemehetek-e vagy nem, majd elválik."	1
   Szófogadásra igy inté az óriást,	1
   Aki tovább nem is tett semmi kifogást,	1
   Hanem vitte őtet és a partra tette,	1
   És azután utját visszafelé vette.	1
   Tündérország első kapuját őrzötte	1
   Félrőfös körmökkel három szilaj medve.	1
   De fáradságosan János keze által	1
   Mind a három medve egy lett a halállal.	1
   "Ez elég lesz mára," János ezt gondolta,	1
   Nagy munkája után egy padon nyugodva.	1
   "Ma ezen a helyen kissé megpihenek,	1
   Holnap egy kapuval ismét beljebb megyek."	1
   És amint gondolta, akkép cselekedett,	1
   Második kapuhoz másnap közeledett.	1
   De már itt keményebb munka várt ám rája,	1
   Itt őrzőnek három vad oroszlán álla.	1
   Hát nekigyürközik; a fenevadakra	1
   Ráront hatalmasan, kardját villogtatva;	1
   Védelmezték azok csunyául magokat,	1
   De csak mind a három élete megszakadt.	1
   Igen feltüzelte ez a győzödelem,	1
   Azért, mint tennap, most még csak meg sem pihen,	1
   De letörölve a sűrü verítéket,	1
   A harmadik kapu közelébe lépett.	1
   Uram ne hagyj el! itt volt ám szörnyű strázsa;	1
   Vért jéggé fagyasztó volt rémes látása.	1
   Egy nagy sárkánykígyó áll itt a kapuban;	1
   Elnyelne hat ökröt, akkora szája van.	1
   Bátorság dolgában helyén állott János,	1
   Találós ész sem volt őnála hiányos,	1
   Látta, hogy kardjával nem boldogúl itten,	1
   Más módot keresett hát, hogy bemehessen.	1
   A sárkánykígyó nagy száját feltátotta,	1
   Hogy Jánost egyszerre szerteszét harapja;	1
   S mit tesz ez, a dolog ilyen állásába'?	1
   Hirtelen beugrik a sárkány torkába.	1
   Sárkány derekában kereste a szívet,	1
   Ráakadt és bele kardvasat merített.	1
   A sárkány azonnal széjjelterpeszkedett,	1
   S kinyögte magából a megtört életet.	1
   Hej János vitéznek került sok bajába,	1
   Míg lyukat fúrhatott sárkány oldalába.	1
   Végtére kifurta, belőle kimászott,	1
   Kaput nyit, és látja szép Tündérországot.	1
   Tündérországban csak híre sincs a télnek,	1
   Ott örökös tavasz pompájában élnek;	1
   S nincsen ott nap kelte, nap lenyugovása,	1
   Örökös hajnalnak játszik pirossága.	1
   Benne tündérfiak és tündérleányok	1
   Halált nem ismerve élnek boldogságnak;	1
   Nem szükséges nekik sem étel sem ital,	1
   Élnek a szerelem édes csókjaival.	1
   Nem sír ott a bánat, de a nagy örömtül	1
   Gyakran a tündérek szeméből könny gördül;	1
   Leszivárog a könny a föld mélységébe,	1
   És ennek méhében gyémánt lesz belőle.	1
   Szőke tündérlyányok sárga hajaikat	1
   Szálanként keresztülhúzzák a föld alatt;	1
   E szálakból válik az aranynak érce,	1
   Kincsleső emberek nem kis örömére.	1
   A tündérgyerekek ott szivárványt fonnak	1
   Szemsugarából a tündérleányoknak;	1
   Mikor a szivárványt jó hosszúra fonták,	1
   Ékesítik vele a felhős ég boltját.	1
   Van a tündéreknek virágnyoszolyája,	1
   Örömtől ittasan heverésznek rája;	1
   Illatterhes szellők lanyha fuvallatja	1
   Őket a nyoszolyán álomba ringatja.	1
   És amely világot álmaikban látnak,	1
   Tündérország még csak árnya e világnak.	1
   Ha a földi ember először lyányt ölel,	1
   Ennek az álomnak gyönyöre tölti el.	1
   Hogy belépett János vitéz ez országba,	1
   Mindent, amit látott, csodálkozva láta.	1
   A rózsaszín fénytől kápráztak szemei,	1
   Alighogy merészelt körültekinteni.	1
   Meg nem futamodtak tőle a tündérek,	1
   Gyermekszelídséggel hozzá közelgének,	1
   Illeték őt nyájas enyelgő beszéddel,	1
   És a szigetbe őt mélyen vezették el.	1
   Amint János vitéz mindent megszemléle,	1
   S végtére álmából mintegy föleszméle:	1
   Kétségbeesés szállt szivének tájára,	1
   Mert eszébe jutott kedves Iluskája.	1
   "Itt hát, hol országa van a szerelemnek,	1
   Az életen által én egyedül menjek?	1
   Amerre tekintek, azt mutassa minden,	1
   Hogy boldogság csak az én szivemben nincsen?"	1
   Tündérországnak egy tó állott közepén,	1
   János vitéz búsan annak partjára mén,	1
   S a rózsát, mely sírján termett kedvesének,	1
   Levette kebléről, s ekkép szólítá meg:	1
   "Te egyetlen kincsem! hamva kedvesemnek!	1
   Mutasd meg az utat, én is majd követlek."	1
   S beveté a rózsát a tónak habjába;	1
   Nem sok híja volt, hogy ő is ment utána...	1
   De csodák csodája! mit látott, mit látott!	1
   Látta Iluskává válni a virágot.	1
   Eszeveszettséggel rohant a habokba,	1
   S a föltámadt leányt kiszabadította.	1
   Hát az élet vize volt ez a tó itten,	1
   Mindent föltámasztó, ahova csak cseppen.	1
   Iluska porából nőtt ki az a rózsa,	1
   Igy halottaiból őt föltámasztotta.	1
   Mindent el tudnék én beszélni ékesen,	1
   Csak János vitéznek akkori kedvét nem,	1
   Mikor Iluskáját a vizből kihozta,	1
   S rég szomjas ajakán égett első csókja.	1
   Be szép volt Iluska! a tündérleányok	1
   Gyönyörködő szemmel mind rábámulának;	1
   Őt királynéjoknak meg is választották,	1
   A tündérfiak meg Jánost királyokká.	1
   A tündérnemzetség gyönyörű körében	1
   S kedves Iluskája szerető ölében	1
   Mai napig János vitéz őkegyelme	1
   Szép Tündérországnak boldog fejedelme.	1
   Pest, 1844. november-december	1
A TERMÉSZET VADVIRÁGA	1
   Mit ugattok, mit haraptok	1
   Engemet, hitvány ebek!	1
   Torkotokba, hogy megfúltok,	1
   Oly kemény koncot vetek.	1
   Nyirbáljatok üvegházak	1
   Satnya sarjadékain;	1
   A korláttalan természet	1
   Vadvirága vagyok én.	1
   Nem verték belém tanítók	1
   Bottal a költészetet,	1
   Iskolai szabályoknak	1
   Lelkem sosem engedett.	1
   Támaszkodjék szabályokra,	1
   Ki szabadban félve mén.	1
   A korláttalan természet	1
   Vadvirága vagyok én.	1
   Nem virítok számotokra,	1
   Árva finnyás kóficok!	1
   Kiknek gyönge, kényes, romlott	1
   Gyomra mindjárt háborog;	1
   Van azért, ki ép izléssel	1
   Üdvezelve jön elém.	1
   A korláttalan természet	1
   Vadvirága vagyok én.	1
   Hát azért nekem örökre,	1
   Szépen békét hagyjatok;	1
   Ugysem sok gyümölcsü munka:	1
   Falra borsót hánynotok.	1
   S kedvetek ha jön kötődni,	1
   Ugy kapkodjatok felém:	1
   A természetnek tövíses	1
   Vadvirága vagyok én.	1
   Pest, 1844. december	1
PÁL MESTER	1
   Pál mester ilyformán okoskodott,	1
   És félrecsapta	1
   Szilajhetykén a kalapot:	1
   "Eh, aki adta!	1
   Mire való a feleség nekem?	1
   Nélkűle szabadabb lesz életem;	1
   Elkergetem... az lesz belőle."	1
   És úgy tett, amiként beszéle.	1
   Pál mester később így okoskodott,	1
   Csakhogy nem csapta	1
   Ő félre most a kalapot:	1
   "Hej, aki adta!	1
   Mégis csak kár volt elkergetnem őt;	1
   Kezében gazdaságom egyre nőtt,	1
   S most elpusztúl... az lesz belőle."	1
   És úgy lett, amiként beszéle.	1
   Pál mester ekkor így okoskodott,	1
   És félrecsapta	1
   Ismét hetykén a kalapot:	1
   "Eh, aki adta!	1
   Mi haszna minden búm és bánatom?	1
   Ugy sincs sokam; azt is tovább adom,	1
   Tovább adom... az lesz belőle."	1
   És úgy tett, amiként beszéle.	1
   Pál mester végre így okoskodott,	1
   S szemére csapta	1
   Keservesen a kalapot:	1
   "Hej, aki adta!	1
   Most már minden, de minden odavan;	1
   Mitévő légyek? Felkössem magam?	1
   Fel, felkötöm... az lesz belőle."	1
   És úgy tett, amiként beszéle.	1
   Pest, 1844. december	1
ESIK, ESIK, ESIK	1
   Esik, esik, esik,	1
   Csókeső esik;	1
   Az én ajakamnak	1
   Nagyon jólesik.	1
   Az eső, az eső	1
   Villámlással jár;	1
   A szemed, galambom,	1
   Villámló sugár.	1
   Mennydörög, mennydörög	1
   A hátunk megett;	1
   Szaladok, galambom,	1
   Jön az öreged.	1
   Pest, 1844. december	1
GYERE, LOVAM...	1
   Gyere, lovam, hadd tegyem rád nyergem!	1
   Galambomnál kell még ma teremnem.	1
   A kengyelbe most teszem ballábam,	1
   De lelkem már a galambomnál van.	1
   Száll a madár, tán párjához siet;	1
   Sebesen száll, el is hagyott minket.	1
   Érjük utol szaporán, jó lovam,	1
   A párját ő sem szereti jobban.	1
   Pest, 1844. december	1
A HEGYOLDALT VENYIGESOR TAKARJA...	1
   A hegyoldalt venyigesor takarja...	1
   Megvert engem az uristen haragja;	1
   Avval vert meg engemet,	1
   Hogy venyigét teremtett,	1
   Venyigére gerezdet... gerezdet!	1
   Apám után szép vagyonhoz jutottam,	1
   Vagyonomat egy fillérig elittam;	1
   Most napszámra dolgozom,	1
   Ha napszámom kikapom,	1
   Kocsmába mék, eliszom... eliszom!	1
   Pest, 1844. december	1
JÁNOS GAZDA	1
   János gazda, derék gazda,	1
   Nincsen párja hat faluba';	1
   Csak egy a bibéje,	1
   Hogy soha sincs pénze.	1
   Széles, hosszú szántóföldje,	1
   Sok gabona terem benne,	1
   Vásárra jár véle,	1
   Még sincs soha pénze.	1
   Nem kóborol a kocsmába,	1
   Kocsmárosra nem kiáltja:	1
   Hej, bort az iccébe!	1
   Még sincs soha pénze.	1
   Felesége szép, takaros,	1
   Legényekre nem haragos,	1
   Kivált béresére...	1
   Hát ezért nincs pénze.	1
   Pest, 1844. december	1
AZ ÖREGÚR	1
   Az öregúrnak élete	1
   Szánandó gyötrelem,	1
   Veséig gyötri a szegényt	1
   Féltékeny szerelem.	1
   Unokaöccse oly gonosz,	1
   S szép, ifju a neje;	1
   Unokaöccse ver szöget	1
   Megőszült fejibe.	1
   Míg nőtlen volt: terhére nem	1
   Esett a hivatal,	1
   Nyugodtan, híven végezé;	1
   De most majd belehal.	1
   Míg nőtlen volt: barátinál	1
   El-elkártyázgatott,	1
   De mostan éjszakázni fél...	1
   Keserves állapot!	1
   Míg nőtlen volt: álom között	1
   Folyának éjei;	1
   De most az öregúr szemét	1
   Behúnyni sem meri.	1
   Pedig, pedig, szegény öreg,	1
   Féltés hiába bánt;	1
   Öcséd nődet nem szereti...	1
   Hanem a szobalyányt.	1
   Pest, 1844. december	1
SZERELEM, SZERELEM...	1
   Szerelem, szerelem,	1
   Keserű szerelem!	1
   Miért bántál olyan	1
   Kegyetlenül velem?	1
   Te voltál szivemben	1
   Első és utósó,	1
   Nemsokára készül	1
   Számomra koporsó.	1
   Elmegyek az ácshoz,	1
   Fejfát csináltatok,	1
   Egyszerű fejfámra	1
   Csak egy sort íratok;	1
   Fekete betűkkel	1
   Ez lesz írva rája:	1
   "Itt hervad a hűség	1
   Eltépett rózsája."	1
   Pest, 1844. december	1
FÉNYES CSILLAG...	1
   Fényes csillag, mondd meg nekem,	1
   Mért nem maradtál odafenn?	1
   Mondd meg: arra mi ok szolgál,	1
   Hogy az égről lefutottál?	1
   "Csak az az ok szolgál arra,	1
   Mert ránéztem galambodra;	1
   Sugaramnál szebb a szeme,	1
   Boszankodás kergetett le."	1
   Pest, 1844. december	1
BOLDOG ÉJJEL...	1
   Boldog éjjel! együtt vagyok rózsámmal,	1
   A kis kertben mulatozunk egymással;	1
   Csendesség van, csak az ebek csaholnak,	1
   Fenn az égen	1
   Tündérszépen	1
   Ragyog a hold, a csillag.	1
   Nem jó csillag lett volna énbelőlem;	1
   Tudja isten, nem maradnék az égen,	1
   Nem kellene énnekem a mennyország,	1
   Lejárnék én	1
   Minden estén,	1
   Kedves rózsám, tehozzád.	1
   Pest, 1844. december	1
SZERELEM ÉS BOR	1
   Azt mondom, amit mindig mondok:	1
   Ne háborgassanak a gondok,	1
   Ne háborgassanak bennünket!	1
   Legyen vidámság, tréfa, nesz;	1
   Ifjak vagyunk és ifjuságunk	1
   Idő jártával odalesz.	1
   Járjunk a szerelem kertében,	1
   Virág ott nyílik minden lépten;	1
   Ha meg talál tüskéje szúrni:	1
   Illatja gyógyulást szerez.	1
   Szeressünk! mert erőnk szeretni,	1
   Idő jártával odalesz.	1
   Midőn a szerelem kertében	1
   A nap tikkasztón süt az égen:	1
   Térjünk hüs árnyékú lugasba	1
   A borgyümölcs tőkéihez.	1
   Igyunk! pénzünk van, hátha pénzünk	1
   Idő jártával odalesz.	1
   E kép a legszebb élet képe;	1
   Adjunk érette bút cserébe.	1
   Mint fellegekre a szivárvány,	1
   Reánk mosolygani fog ez,	1
   Ha majd derengő ifjuságunk	1
   Idő jártával odalesz.	1
   Pest, 1844. december	1
MIT SZÓL A BÖLCS?	1
   Hm, bizony csak sok nem úgy halad,	1
   Amint kéne, itt a nap alatt.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Tenger a pénz, melyben elsülyed	1
   Sok hajó: elv, jellem, becsület.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Korpafőt diszít selyem kalap,	1
   S az okos fő teng daróc alatt.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   A lét könyviből e szót "barát"	1
   Az idők régen kivakarák.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Egyenesség, nyilt őszinteség	1
   Rókaságnak zsákmányúl esék.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Feleséghűség járatlan út,	1
   Rajta már csak az együgyü fut.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Igazmondás elhajított kő,	1
   Hajító fejére visszajő.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Megterem sok prédikáció,	1
   Nem igen hallgatják, bármi jó.	1
   Szikrát sem törődve szól a bölcs:	1
   Itt van a pohár, hol a bor? tölts!	1
   Pest, 1844. december	1
KATONA VAGYOK ÉN...	1
   Katona vagyok én, kiszolgált katona,	1
   Csak káplár sem voltam, mindig közkatona.	1
   A katonasághoz ifjúságot vittem,	1
   Ott maradt az, haza öregséggel jöttem.	1
   Nagy volt pontosságom, nagy volt a hűségem,	1
   Nem volt reám mérve csak egy büntetés sem.	1
   Mi lett a jutalmam, mikor kiszolgáltam?	1
   A generális megveregette vállam.	1
   Pest, 1844. december	1
NEM TESZ FÖL A LYÁNY MAGÁBAN EGYEBET...	1
   Nem tesz föl a lyány magában egyebet,	1
   Csak hogy téged, csalfa legény, elfeled;	1
   Addig feled, addig feled, csak feled,	1
   Míg a szíve bánatában megreped.	1
   Pest, 1844. december	1
RÉSZEGSÉG A HAZÁÉRT	1
   Fiuk, az isten áldjon meg,	1
   Én is iszom, igyatok!	1
   Én nem nézhetek vidámon	1
   Végig elhagyott hazámon,	1
   Csak mikor részeg vagyok!	1
   Ekkor úgy látom hazámat,	1
   Amint kéne lennie;	1
   Mindenik pohár, amelynek	1
   Habjai belém ömölnek,	1
   Egy sebét hegeszti be.	1
   S ha, mig részeg vagyok: boldog	1
   Volna a hon csakugyan,	1
   Bár örökké kéne élnem,	1
   Fiuk, nem láthatna éngem	1
   Soha senki józanan.	1
   Pest, 1844. december	1
LANT ÉS KARD	1
   Felhős az ég hazámon,	1
   Aligha nem lesz vész;	1
   Csak hadd legyen, nem bánom,	1
   Lelkem reája kész.	1
   Lantom nagyon szeretne	1
   Hallgatva állani,	1
   Régóta van kezembe',	1
   Már kopnak húrjai.	1
   S amott a zugban kardom	1
   Folyvást panaszkodik:	1
   Hiába meddig tartom,	1
   Az ítéletnapig?...	1
   Pest, 1844. december	1
A KIRÁLYOK ELLEN	1
   Tudjuk, hogy játék kell a gyermekeknek;	1
   Midőn a népek gyermekek valának,	1
   Magoknak cifra ragyogó játékszert,	1
   Bibor karszéket, s koronát csináltak,	1
   S rányomták ezt egy fajankó fejére,	1
   S felülteték e fajankót a székre.	1
   S itt a királyság, ezek a királyok,	1
   S ők, ahol ülnek, ahol fejök szédül,	1
   Azt gondolják a kábító magasban,	1
   Hogy uralkodnak isten kegyelmébül.	1
   Csalatkozásban éltek, jó királyok,	1
   Nem uraink, csak bábjaink valátok.	1
   De nagykorú lett a világ, s a férfi	1
   Nem gondol többé gyermekjátékával.	1
   Le hát a biborszékekről, királyok,	1
   És fejetekről le a koronával!	1
   Ha nem teszitek azt le fejetekrül,	1
   Leütjük, s majd a fej is vele gördül.	1
   Így lesz s nem máskép. A bárd, mely Lajosnak	1
   Párizs piacán lecsapott nyakára,	1
   Első villáma volt a zivatarnak,	1
   Mely rátok készül, s kitör nemsokára;	1
   Igen, maholnap meglesz érkezése,	1
   Nem én vagyok már első mennydörgése!	1
   Egy rengeteg lesz a föld kereksége,	1
   S e rengetegben vadak a királyok,	1
   Kergetjük őket, és fegyvereinket	1
   Szilaj gyönyörrel sütögetjük rájok,	1
   S vérökkel fogjuk ezt az égre írni,	1
   Hogy nem gyermek már a világ, de férfi!	1
   Pest, 1844. december	1
RABHAZÁNAK FIA	1
   Menjünk, menjünk a földbe,	1
   Beteg szivem!	1
   Hiszen	1
   Megtetted, amit kelle,	1
   Megtetted, amit lehetett:	1
   Viselted honfisebedet.	1
   Hideg van a siréjben;	1
   Másnak lehet...	1
   Meleg,	1
   Forró lesz a sir nékem:	1
   Mit életemben viselék,	1
   A honfiseb még ott is ég.	1
   De az itélet napja	1
   Eljön talán,	1
   S hazám	1
   Bilincseit lerontja,	1
   Akkor sebem begyógyuland,	1
   S hüvösben nyugszom ott alant.	1
   Pest, 1844. december	1
ETELKÉHEZ	1
   Láttad-e, angyalom, a Dunát	1
   S a szigetet közepén?	1
   Ide szivembe képedet	1
   Akként foglalom én.	1
   A szigetről zöld falomb	1
   Mártja a vízbe magát;	1
   Ha te szivembe így a remény	1
   Zöldjét mártanád!	1
   Buda, 1844. december	1
CS. E. KISASSZONY EMLÉKKÖNYVÉBE	1
   Ha e sötét betűk, amiket itt leírok,	1
   Lennének a balsors, amely tán téged ér:	1
   Elvetném tollamat, nem írnék, bárha lenne	1
   Minden vonásomért egy-egy ország a bér.	1
   Pest, 1844. december 25.	1
V. S.-NÉ EMLÉKKÖNYVÉBE	1
   Tudom: mint boldogítod férjedet;	1
   De szinte kívánnám, hogy azt ne tedd,	1
   Ne olyan nagy mértékben legalább.	1
   A fájdalomnak csalogánya ő	1
   S mióta boldog, hangja ritkán jő...	1
   Gyötörd, hogy halljuk édesbús dalát.	1
   Pest, 1844. december 25.	1
BUCSÚ 1844-TŐL	1
   Egy esztendő a másik sírját ássa,	1
   Gyilkolják egymást, mint az emberek.	1
   Idő, szárnyadnak még egy csattanása,	1
   S a jelen év is sírban szendereg.	1
   Oltsd el, haldokló, hervadt ajakadnak	1
   Lélekzetével életmécsedet,	1
   Nem foglak odaírni tégedet,	1
   Hol boldog évim följegyezve vannak.	1
   Magas tervektől izzadó fejembe	1
   Te oly sok eszme magvait vetéd,	1
   S én a gyümölcsöt bőven megteremve	1
   Láthatván, rajta büszkén nézek szét.	1
   Jutalmaúl nem rest munkálatomnak	1
   A hír csillagja rám sugárt vetett,	1
   S én mégsem írlak oda tégedet,	1
   Hol boldog évim följegyezve vannak.	1
   Szivem sokáig a sors balkezében	1
   A fájdalom meggyúlt világa volt;	1
   Te, megvénűlt év, szóltál, hogy ne égjen,	1
   És szózatodra a vad láng kiholt.	1
   Elhamvadt üszke van csak bánatomnak	1
   A rombadőlt s már fél-ép szív felett;	1
   S én mégsem írlak oda tégedet,	1
   Hol boldog évim följegyezve vannak.	1
   Oh haldokló év! sírod mellett engem	1
   Lágy bölcsejében ringat a remény,	1
   S hahogy szabad, amit jövendöl, hinnem:	1
   A mennyországnak állok küszöbén.	1
   Szomszédságában ilyen boldog kornak	1
   Mondom, tünő év, a bucsút neked.	1
   S én mégsem írlak oda tégedet.	1
   Hol boldog évim följegyezve vannak.	1
   Reád függeszté hévvel esdekelve	1
   Bágyadt szemét sohajtó nemzetem,	1
   S te sóhajára semmit nem figyelve,	1
   Ekkép feleltél mennydörögve: nem!	1
   Te koszorúját eltépted honomnak	1
   Ifjú reménye mit fejére tett;	1
   Ezért nem írlak oda tégedet,	1
   Hol boldog évim följegyezve vannak.	1
   Pest, 1844. december végén	1
A MAGYAR NEMZET	1
   Oh ne mondjátok nekem, hogy	1
   Hajnallik hazánk felett!	1
   Látom én: az ő számára	1
   Sző a sors szemfödelet.	1
   S kérni istent nem merem, hogy	1
   Nemzetem gyógyítsa fel,	1
   Mert e nemzet, elhigyétek,	1
   Életet nem érdemel.	1
   Figyelemmel átforgattam	1
   A történet lapjait,	1
   S fontolóra vette lelkem,	1
   Amit e hon végbevitt.	1
   S mit találtam ott fölírva	1
   Századok bötűivel?	1
   Azt találtam, hogy e nemzet	1
   Életet nem érdemel.	1
   Jóra termett nép honában	1
   Egy a szív, az akarat,	1
   A közérdek mellett minden	1
   Különérdek elmarad.	1
   Itten oltárt minden ember	1
   Ön bálványaért emel -	1
   És az ilyen önző nemzet	1
   Életet nem érdemel.	1
   Voltak egyesek közöttünk!	1
   Tiszta, hű, nagy szellemek,	1
   Akik mindent, amit tettek,	1
   A hazáért tettenek.	1
   Hány volt köztök, kiket a hon,	1
   Maga a hon veszte el!	1
   És az ily hálátlan nemzet	1
   Életet nem érdemel.	1
   Más hazában híven őrzik	1
   Mindazt, ami nemzeti;	1
   Ősi kincsét a magyar nép	1
   Megveti és elveti,	1
   A magyar magyarnak lenni	1
   Elfeled vagy szégyenel -	1
   És az ily elkorcsult nemzet	1
   Életet nem érdemel...	1
   Oh de mért elősorolnom	1
   E szegény hon vétkeit?	1
   Lesz-e sors, oh lesz-e isten,	1
   Aki minket megsegit?	1
   A nagy isten szent kegyéből	1
   Jő-e megváltási jel?	1
   Lesz-e még e nemzet olyan,	1
   Hogy halált nem érdemel?	1
   Pest, 1845. január	1
KÉT TESTVÉR	1
   Van énnekem egy kedves cimborám,	1
   Talpig derék, becsűletes fiú;	1
   Midőn szomoruságnak szele fú,	1
   Vidámság köpenyét akasztja rám.	1
   Ha nemzetem sorsára gondolok,	1
   S szivem szorítja fojtó sejtelem:	1
   Az én kedves pajtásom ott terem,	1
   És szól, hogy ez nem férfias dolog;	1
   Azt mondja, hogy csak várjak egy kicsit,	1
   Hogy majd idővel másformán leszen,	1
   Az ég kegyébe ismét fölveszen,	1
   És, minket árva népet, megsegit.	1
   Ha szerelem bújában epedek,	1
   És a lemondás már-már főbe ver,	1
   Az én kedves pajtásom nem hever,	1
   Hanem jön és szól: ne legyek gyerek.	1
   Azt mondja, hogy ne hagyjam magamat;	1
   Ámbátor az most rám nem is figyel,	1
   Ki szerelmem tőkéjét vette fel,	1
   Majd megkerűl még tőke és kamat.	1
   S ha eszmetársulatnál fogva itt	1
   Eszembe jut borzasztó pénzügyem:	1
   Biztat, hogy a szerencse, elhigyem,	1
   Számomra is megnyitja markait;	1
   Azt mondja, hogy még megjön az idő,	1
   Hol fűtetlen szobában nem lakom,	1
   Ha szűk udvarra nyíló ablakom	1
   Tábláin a tél dérvirága nő. -	1
   Az én kedves pajtásom így beszél	1
   Kimondhatatlan barátságosan,	1
   S lelkemnek oly széles jókedve van	1
   Bút, bajt felejtető meséinél.	1
   E jó fiúnak egy rosz bátyja van,	1
   Igen komor, goromba férfi ő;	1
   Ez a rosz bátya mindig közbejő,	1
   És fölpofozza öccsét csúfosan,	1
   S tőlem kegyetlenűl elkergeti.	1
   Levert kedéllyel ballag tőlem el,	1
   De újra jő, vigasztal és ölel	1
   A jó fiú, ha szerit ejtheti.	1
   Tudjátok tán, s fölösleges a szó:	1
   Ily jóbarátomúl kit bírok én?...	1
   Vigasztaló pajtásom a remény,	1
   S komor, goromba bátyja a való.	1
   Pest, 1845. január első napjaiban	1
APÁM MESTERSÉGE S AZ ENYÉM	1
   Mindig biztattál, jó apám:	1
   Kövessem mesterségedet,	1
   Mondtad, hogy mészáros legyek...	1
   Fiad azonban író lett.	1
   Te a taglóval ökröt ütsz,	1
   Tollammal én embert ütök - -	1
   Egyébiránt ez egyre megy,	1
   Különböző csak a nevök.	1
   Pest, 1845. január	1
HULL A LEVÉL A VIRÁGRÓL...	1
   Hull a levél a virágról,	1
   Elválok én a babámtól.	1
   Isten hozzád, édes,	1
   Isten hozzád, kedves	1
   Galambocskám!	1
   Sárgul a hold az ég alján,	1
   Mind a kettőnk oly halovány.	1
   Isten hozzád, édes,	1
   Isten hozzád, kedves	1
   Galambocskám!	1
   Harmat hull a száraz ágra,	1
   Könnyek hullanak orcánkra.	1
   Isten hozzád, édes,	1
   Isten hozzád, kedves	1
   Galambocskám!	1
   Lesz még virág a rózsafán,	1
   Egymást még mi is látjuk tán.	1
   Isten hozzád, édes,	1
   Isten hozzád, kedves	1
   Galambocskám!	1
   Pest, 1845. január 7.	1
ELMONDOM, MIT EDDIG...	1
   Elmondom, mit eddig	1
   Rejtve tartogattam,	1
   Mint gyöngyét a tenger	1
   Legmélyebb habokban.	1
   Halld meg, drága gyöngyöm,	1
   Szép, szelíd galambom!	1
   Amit érezék és	1
   Szenvedék, elmondom.	1
   Éreztem szerelmet,	1
   S szenvedtem miatta,	1
   És nagy volt szerelmem,	1
   Nagy szivem bánatja.	1
   Bánatom s szerelmem,	1
   Ez ikertestvérek,	1
   Engemet gyötörni	1
   Általad levének.	1
   Szigorú körülmény	1
   Ajkamat lezárta,	1
   Hogy ne jőjön titkom	1
   Senkinek tudtára.	1
   Oh minő teher volt	1
   Azt eddig viselnem!	1
   Hányszor volt alatta	1
   Roskadóban lelkem!	1
   Mint a napfény elvesz	1
   Felhők fátyolában,	1
   Képedet szivemben	1
   Eltemetni vágytam.	1
   Könnyü szél pusztítást	1
   Tészen a felhőben,	1
   S felsüt a nap akkor	1
   Annál égetőbben.	1
   Sőt hazudtam többször	1
   Másokért szerelmet;	1
   E hazugság által	1
   Csak nagyobb kinom lett. -	1
   S most tudsz mindent, amit	1
   Éreztem, szenvedtem;	1
   Fogsz-e vígasztalni	1
   Nyájas feleletben?	1
   Szólj, üdvességemnek	1
   Megváltó keresztje!	1
   Nem nyilik meg ajkad?	1
   Semmit sem felelsz-e? - -	1
   Oh, mikép felelnél,	1
   Hiszen néma nyelvvel...	1
   Kiterítve... holtan...	1
   Koporsóban fekszel!	1
   Pest, 1845. január	1
MIT NEM TETTEM VOLNA ÉRTED...	1
   Mit nem tettem volna érted,	1
   Szép kis szőke gyermekem!	1
   De szerelmem bemutatni	1
   Megtiltotta végzetem.	1
   Az egész, mit életemben	1
   Érted tennem lehetett,	1
   Annyi, hogy a koporsóba	1
   Én tevém be tetemed.	1
   Pest, 1845. január	1
HOVÁ LEVÉL?,,,	1
   Hová levél? te szebb reményeimnek	1
   Korán kiégett hajnalcsillaga!	1
   Keresni foglak; - hasztalan kereslek?	1
   Vagy még meglátjuk egymást valaha?	1
   Ha majd az éjnek hallgatag felében	1
   Halvány sugárt a hold a földre vet:	1
   A temetőnek küszöbét átlépem,	1
   S fejem lehajtom sírhalmod felett.	1
   Fölébredendsz-e ekkor álmaidból,	1
   És elhagyod mély, hűvös nyoszolyád?	1
   Hogy meghallgasd, amit majd ajakam szól:	1
   A szerelemnek epedő szavát.	1
   Fölébredendsz-e ekkor álmaidból,	1
   És elhagyod mély, hűvös nyoszolyád?	1
   Hogy letöröljed lankadt pilláimról	1
   Az érted omló könnyek záporát.	1
   Fölébredendsz-e ekkor álmaidból,	1
   És elhagyod mély, hűvös nyoszolyád?	1
   Hogy szellemed majd égő csókjaimtól	1
   S keblem tüzétől melegűljön át.	1
   Vagy holtjokat a sírok ki nem adják	1
   S csak a mennyben találkozol velem?...	1
   Vagy többé sem az éj, sem a mennyország	1
   Meg nem mutat már tégedet nekem?!	1
   Pest, 1845. január	1
ZÁRJÁTOK BE MÁR AZT A KOPORSÓT	1
   Zárjátok be már azt a koporsót,	1
   És vigyétek ki a temetőbe!	1
   Hisz elég rég nézem már, hogy bennem	1
   Megmaradjon mindörökre képe,	1
   Vagy, hogy szívem, lelkem összetépje!	1
   Pest, 1845. január	1
JAJ, BE BÚS EZ A HARANGSZÓ!	1
   Jaj, be bús ez a harangszó!	1
   Neked harangoznak,	1
   Kedves, hervadt rózsaszála	1
   Tizenöt tavasznak!	1
   A templomnál van koporsód,	1
   Koporsód van itten!	1
   Hova veled vőlegényként	1
   Egykor jőni hittem.	1
   Védangyala kedvesemnek	1
   Odafönn a mennyben!	1
   Szánj, és vedd el eszemet, vagy	1
   Vígasztalj meg engem.	1
   Vagy talán te is meghaltál?	1
   Tán megölt a bánat?	1
   Hogy hervadni hagytad ezt a	1
   Legszebb rózsaszálat.	1
   Pest, 1845. január	1
HA ÉBREN MEG NEM LÁTOGATSZ...	1
   Ha ébren meg nem látogatsz,	1
   Jőj hozzám álmaimban,	1
   Jőj hozzám, meghalt életem!	1
   Sok mondanivalóm van.	1
   Hisz egymással mi ekkorig	1
   Oly keveset beszéltünk;	1
   Csak egy-két gyorsan illanó	1
   Tekintet volt beszédünk.	1
   Tudod, ha hozzátok menék,	1
   Te mindig úgy futottál;	1
   De más szobából titkosan	1
   Rám gyakran pillantottál.	1
   S öröm volt, látnom téged ott	1
   Félig nyílt ajtó mellett,	1
   Mikéntha láttam volna az	1
   Egészen megnyilt mennyet.	1
   Ha távozám: az ablakból	1
   Tekintettél utánam;	1
   Vélted, hogy észre nem veszem?	1
   Oh, én mindent jól láttam.	1
   De láttam temetésed is...	1
   Csak ezt ne láttam volna!	1
   Az a gödör, mely sírod lett,	1
   Az lett szivemnek pokla.	1
   Egyszerre lelkemet ezer	1
   Mennykő csapása érte...	1
   Ekkor hullott alá a föld	1
   Koporsód födelére.	1
   Ott vagy te most, szent angyalom!	1
   Eljősz-e hozzám vajjon?	1
   Mindenkor tárva lesz karom,	1
   Ha jősz, hogy átkaroljon.	1
   Csak érintsen lehellete	1
   Közelgő szellemednek:	1
   A mennybe föl, vagy sírba le,	1
   Mindenhová követlek!	1
   Pest, 1845. január	1
TE VOLTÁL EGYETLEN VIRÁGOM...	1
   Te voltál egyetlen virágom;	1
   Hervadt vagy: puszta életem.	1
   Te voltál fényes napvilágom;	1
   Lementél: éj van körülem.	1
   Te voltál képzeményim szárnya;	1
   Megtörve vagy: nem szállhatok.	1
   Te voltál vérem forrósága;	1
   Meghűltél: oh, majd megfagyok.	1
   Pest, 1845. január	1
AMOTT FÖNN EGY CSILLAG RAGYOG...	1
   Amott fönn egy csillag ragyog	1
   A tiszta ég legtetején;	1
   De oly gyönyörűen ragyog!	1
   Egy csillagon sincs annyi fény.	1
   És bennem így szól valami:	1
   "Nézd, nézd, Etelkéd e sugár!	1
   Hagyd itt a földi életet,	1
   Menj föl hozzá, ő téged vár."	1
   Fölmennék édesörömest,	1
   De vágyam hasztalan hevit,	1
   Mert, ami fölsegítene,	1
   Eltörve lajtorjám, a hit.	1
   Pest, 1845. január	1
ÉN VAGYOK ITT...	1
   Én vagyok itt, emésztő gyönyöröm!	1
   Én, sírhalmodnak hű zarándoka;	1
   Kérdezni jöttem, hogy mit álmodál	1
   A föld alatt az első éjszaka?	1
   Oh én nagyon borzasztót álmodám:	1
   A földet a nap űzé, kergeté,	1
   Kétségbeesve vágtatott a föld	1
   A mélybe le s a csillagok fölé;	1
   Utána a nap fáradatlanúl...	1
   A végtelent keresztülnyargalák,	1
   És végre elkezdett rohanni az	1
   Egész rendvesztett, megbomlott világ.	1
   És e zavarban egyre kergeté	1
   A földet a nap, s vad haragja közt,	1
   Hogy kergeté hiába, megragadt	1
   Szilaj kezével egy nagy üstököst,	1
   S rádobta... épen szívemen talált.	1
   Képzelhető, mint fájt e seb nekem;	1
   De úgy mégsem fájt, mint az, amit vert	1
   Bennem halálod, legszebb örömem!	1
   Pest, 1845. január	1
NEM HÁBORÍTOM-E NYUGALMAD...	1
   Nem háborítom-e nyugalmad,	1
   Elásott kincse életemnek!	1
   Ha szívem árva gyermekével,	1
   A halványarcú szenvedéssel	1
   Hozzád gyakorta kijövendek?	1
   Nem fog zajt ütni érkezésem,	1
   Sírhalmod mellé halkan lépek:	1
   Csak csókomat teszem fejfádra,	1
   - Azt is lemossa könnyem árja, -	1
   És ekkor ismét hazatérek.	1
   Pest, 1845. január	1
TERMÉSZET! MÉG TE IS GÚNYOLÓDOL?	1
   Természet! még te is gúnyolódol?...	1
   Amióta őt eltemetők:	1
   Tél havának kellő közepette	1
   Olyan tavasziak az idők.	1
   Semmi jég a síma Dunavízen,	1
   Semmi hó a Szentgellérthegyen...	1
   Csak hogy testem és lelkem szemében	1
   Mentül sértőbb ellentét legyen.	1
   Mért nem keltek bőszült háborúra?	1
   Mit alusztok? lusta elemek!	1
   Éjszak vésze, te prédát üző sas,	1
   Szárnyaid mért nem süvítenek?	1
   Mért nem hajtod a felhőt az égen?	1
   Mint vadász a sebzett madarat;	1
   Hadd hullatná szét hópillangóit,	1
   Mint ama madár a tollakat.	1
   Ezt szeretném, kedvem ebben telnék,	1
   Ugy láthatni a természetet,	1
   Mint szivem van, mely szép Perzsiából	1
   Vad Szibériává vetkezett. -	1
   Oh de hátha e meleg verőfény	1
   A természetnek nem gúnyja? nem!	1
   Sőt részvéte: csak azért nincsen tél,	1
   Hogy ne fázzék ott kinn kedvesem.	1
   Pest, 1845. január	1
MIÉRT TEKINTESZ BE SZOBÁMBA?	1
   Miért tekintesz be szobámba?	1
   Kiváncsi hold!	1
   Nem úgy foly már itt a világ, mint	1
   Hajdanta folyt.	1
   Egykor ha pillantásod hozzám	1
   Betévedett:	1
   Látád a szívben meg nem férő	1
   Lángéletet.	1
   Bú, kedv között élet-halálra	1
   Látál csatát,	1
   De győzedelmeskedni a bút	1
   Nem láthatád.	1
   Ez akkor volt, - ha megtekinted	1
   Most arcomat,	1
   Azt vélheted: tükörben látod	1
   Tenmagadat.	1
   Hideg vagyok és szótalan, mint	1
   - Ahonnan jő	1
   E hidegségem, szótlanságom, -	1
   A temető.	1
   Pest, 1845. január	1
LÁTTAM KÉT HOSSZU NAP...	1
   Láttam két hosszu nap	1
   Hideg tetemidet,	1
   A szótlan ajakat,	1
   A becsukott szemet;	1
   Csókoltam homlokod	1
   Letarlott édenét,	1
   - Ez első csókom volt,	1
   S te ezt sem érezéd! -	1
   Csókoltam, rombadőlt	1
   Oltárom, homlokod;	1
   És e csókban hideg	1
   Lelkem reáfagyott;	1
   Csókoltam szemfedőd,	1
   E dönthetlen határt,	1
   Min túl nem léphetek,	1
   Mely mennyemből kizárt.	1
   Láttam koporsódnál	1
   A fáklyák lángjait,	1
   És a gyászszekeret,	1
   Mely temetőbe vitt;	1
   Ott voltam magam is,	1
   Hallám, amint a hant	1
   Az ásók éliről	1
   Tompán reád zuhant...	1
   Mindent, mindent tudok!	1
   És mégsem hihetem;	1
   Mindez nem álom-e?	1
   Kétkedve kérdezem.	1
   És hozzátok megyek,	1
   S tekintek szerteszét:	1
   Nem látom-e szemed	1
   Tündökletes egét?	1
   Nem látom, mindenütt	1
   Hiába keresem,	1
   És hazatérek, és	1
   Sírok keservesen.	1
   Pest, 1845. január	1
HOL VAGY TE, RÉGI KEDVEM?	1
   Hol vagy te, régi kedvem?	1
   Te pajkos, vad fiú!	1
   Fölválta lyánytestvéred,	1
   A szótlan, méla bú.	1
   Játékszered volt szívem,	1
   Hová nem hordozád!	1
   Nyilként rohanva, vitted	1
   A nagy világon át,	1
   Míg végre megbotlottál	1
   Egy sírhalom fölött	1
   S estedben a játékszer,	1
   Szivem, kettétörött.	1
   Pest, 1845. január	1
LE AZ ÉGRŐL HULL A CSILLAG...	1
   Le az égről hull a csillag;	1
   Szemeimből könnyek hullnak.	1
   Nem tudom, mért hull a csillag?	1
   Könnyeim halottért hullnak.	1
   Csak hull, csak hull könny és csillag;	1
   Egyre hullnak, mégsem fogynak.	1
   Pest, 1845. január	1
MI VOLNA KÜLÖNÖS AZON...	1
   Mi volna különös azon,	1
   Ha néha elmosolyodom	1
   Vidám, tréfás beszéd felett?	1
   Felhős ég is mutat derüt...	1
   Csakhogy, midőn a nap kisüt,	1
   A felhő keble megreped.	1
   Pest, 1845. január	1
Ő, A KEDVES DRÁGA KISLEÁNY..	1
   Ő, a kedves drága kisleány,	1
   Ő s az élet lakták szívemet;	1
   Mint repkény a fákat, a remény	1
   Átszövé e tündérteremet.	1
   Kisleánykám elment... elvivék...	1
   Most alant a mély házban lakik,	1
   Melynek egyszer elzárt ajtaja	1
   Meg nem nyíl az ítéletnapig.	1
   S a leánnyal elment életem...	1
   Kikisérte... odakinn maradt,	1
   S elfoglalni régi lakhelyét	1
   Nincsen benne semmi akarat.	1
   Igy lett szívem csöndes és üres,	1
   Egy lepusztult ház, bús, laktalan;	1
   Rajt az árva repkény, a remény,	1
   Leng sohajtásim fuvalmiban;	1
   S mert a földön ápolója nincs,	1
   Feltörekszik, fel az ég felé...	1
   Oh, csak a rontó kételkedés	1
   Sarját mindig el nem metszené! -	1
   S ki lesz új lakó szivemben, mely	1
   Nemsokára végkép romban áll?	1
   Legfölebb is egy vén remete,	1
   És ez a remete a halál.	1
   Pest, 1845. január	1
ÁLLTAM SÍRHALMA MELLETT...	1
   Álltam sírhalma mellett	1
   Keresztbefont kezekkel...	1
   Mozdúlatlan szoborként...	1
   A dombra szögzött szemmel.	1
   Áll a hajós a parton	1
   S a tengeren tekint szét,	1
   Mely koldussá tevé, mely	1
   Elvette minden kincsét.	1
   Pest, 1845. január	1
HAZUGSÁG AMIT...	1
   Hazugság, amit annyiszor hallottam,	1
   Hogy ölni képes a nagy fájdalom.	1
   Különben már rég nem volnál magadban,	1
   Veled fekünném, édes angyalom!	1
   A fájdalom nem éles fejsze, melynek	1
   Csapásától az élet fája dől...	1
   A fájdalom féreg, mely lassan, lassan,	1
   De nem fáradva, folyvást rág belől.	1
   Pest, 1845. január	1
BARÁTIM, CSAK VIGASZTALÁSSAL...	1
   Barátim, csak vigasztalással	1
   Ne szomorítanátok engem!	1
   A bú egyetlen kincs, amelyet	1
   A szerelemtől örököltem;	1
   S e kincset híven őrzi szívem,	1
   (Mert a sziv üresen nem állhat,	1
   Kell, hogy legyen mindig lakója,	1
   Akár öröm, akár búbánat;)	1
   E kincset el nem tékozolnám	1
   A föld minden gyönyöreért sem,	1
   Minden darabja dallá olvad	1
   Lelkemnek titkos műhelyében.	1
   S minden dal kő egy épülethez,	1
   Mely a felhőket érni fogja;	1
   E büszke, fényes épület lesz	1
   Kedves halottam Pantheonja.	1
   Pest, 1845. január	1
JŐJ, TAVASZ, JŐJ!...	1
   "Jőj, tavasz, jőj!" - gondolám az ősszel, -	1
   "Várlak, mert boldogságommal jősz el;	1
   Kinn falun lesz ifju, szép galambom,	1
   És szabad lesz őt meglátogatnom;	1
   S hogyha tőle száz mérföldre lennék,	1
   Száz mérföldről is hozzája mennék.	1
   Ha jön a nap hajnal-ölelésre,	1
   Ha megy a nap éj-fölébresztésre,	1
   És a hold, a zultán, ha belépe,	1
   Csillaglyányos gazdag háremébe:	1
   Én galambom hű árnyéka lészek.	1
   Követője minden lépésének.	1
   Míg szerelme, mint tavasz! virágod	1
   Melegűlő keblén kicsirázott,	1
   És amíg ő e virágot szűzi	1
   Pirulással én szivemre tűzi:	1
   S mért nem tűzné? s lehetetlenség-e?	1
   Hogy menyasszonycsók leend a vége.	1
   Jőj, tavasznak illatos füzére!	1
   Tegyelek föl jegyesem fejére!"	1
   Jőj, tavasznak illatos füzére!	1
   Tegyelek föl sírja keresztjére.	1
   Pest, 1845. január	1
BE SZOMORÚ AZ ÉLET ÉNNEKEM..	1
   Be szomorú az élet énnekem,	1
   Mióta eltemették kedvesem!	1
   Csak úgy lézengek, mint az ősz virága,	1
   Mely minden szellő érkezésivel	1
   Egy-egy megszáradt szirmot hullat el,	1
   S mely csüggedt fővel kimulását várja.	1
   A fájdalom gyakorta megrohan,	1
   Mint éhező vad, mérgesszilajan,	1
   S éles körmét szivembe vágja mélyen.	1
   Kiáltok a sors ellen átkokat,	1
   Amely az embernek mennyet mutat,	1
   Hanem megtiltja, hogy belé ne lépjen.	1
   Legtöbbször csendes, néma bánatom;	1
   Élek? nem élek? szinte nem tudom.	1
   Jön és megszólít egy-két jóbarátom;	1
   Beszédeikre ritkán felelek.	1
   Örültem egykor, hogyha jöttenek,	1
   Most, hogyha mennek, szívesebben látom.	1
   Gyakran bolyongok föl s le céltalan,	1
   Bolyongok, míg - azt sem tudom, hogyan? -	1
   A drága kislyány sírhalmához érek,	1
   Édes remény tart ottan engemet;	1
   Remélem, hogy majd szívem megreped...	1
   Mért csalnak mindig, mindig a remények!	1
   Pest, 1845. január	1
PANASZKODÁM HÁT?...	1
   Panaszkodám hát? elpanaszolám	1
   Szivem baját, búját az embereknek?	1
   Miként, ha ujját megmetszé, a gyermek	1
   Panaszkodik... szégyen, szégyen reám!	1
   S volt a panasz végtére is miért?	1
   Hisz keservét mutató kebelnek	1
   Vagy szánalommal vagy gúnnyal fizetnek,	1
   S egyik sem kell... egyik, mint másik sért.	1
   Vagy elmondhattam szóval sorsomat?	1
   Elmondhatám? mi az: midőn a lélek,	1
   Sírhalma mellett porló kedvesének,	1
   Egy kínba fúló életet sirat.	1
   És én mégis, mégis panaszkodám	1
   Kislelküen, gyáván az embereknek,	1
   Miként, ha ujját megmetszé, a gyermek	1
   Panaszkodik... szégyen, szégyen reám!	1
   De többé, többé nem panaszkodom,	1
   Büvös szigetté fog változni keblem,	1
   Honnan ki nem fog út vezetni, melyben	1
   Elátkozottan él a fájdalom.	1
   Pest, 1845. január-február	1
HATALMAS ORVOS AZ IDŐ...	1
   Hatalmas orvos az idő; előbb-utóbb	1
   Minden sebet befog.	1
   Bármennyit szenvedek: ez orvos által majd	1
   Én is meggyógyulok.	1
   A bú, mely most sötét felhők villámtüze,	1
   Lesz nyájas hold sugára,	1
   Mely tündökölni száll szelíd emlékezetem	1
   Morajtalan tavára.	1
   És fon talán a sors nem fáradó keze	1
   Egy rózsás kötelet,	1
   Mely összefűzi majd az életvágyat és	1
   Fölépült szívemet.	1
   Ekkor, gondolható, a könnyek és a szók	1
   Mi keserűk lehetnek,	1
   Melyekkel a tört szív örökre búcsut mond	1
   Remény- vagy élvezetnek.	1
   Azért szeretném most, midőn hűlt kebelem	1
   Vágy-, s kívánságtalan,	1
   Azért szeretném most, ha elmennék oda,	1
   Ahol Etelke van.	1
   Öleld fel, oh halál, kifáradt éltemet,	1
   És tedd a temetőbe,	1
   Mint keblén elszunyadt magzatját a szülő	1
   Letészi bölcsejébe.	1
   És hogyha meghalok, ohajtásom csak egy,	1
   Barátim, tőletek:	1
   Hogy engem a mellé a kedves kisleány	1
   Mellé temessetek.	1
   Mik voltak álmaink, majd minden éjfelen	1
   Elmondjuk ott egymásnak,	1
   S egyszerre indulunk, ha ébresztő szava	1
   Zeng a föltámadásnak.	1
   Pest, 1845. január-február	1
JÁTSZIK ÖREG FÖLDÜNK...	1
   Játszik öreg földünk	1
   Fiatal sugarával a napnak;	1
   Pajkos enyelgés közt	1
   Egymásnak csókokat adnak.	1
   A Duna hullámin,	1
   Bércén, völgyén a vidéknek,	1
   Tornyokon, ablakokon,	1
   Mindenhol csókjaik égnek.	1
   Oly jókedvü a nap	1
   Jöttén; jókedvü lementén,	1
   Mintha nem is látná	1
   Sírhalmodat, édes Etelkém!	1
   Pest, 1845. január-február	1
KÉKET MUTATNAK MÉG...	1
   Kéket mutatnak még a távol erdő	1
   Virító fáin a zöld levelek?	1
   Tajtékzik még a Duna, mint szilaj mén?	1
   Ha vakmerő harcosként rajt teremvén,	1
   Kergetni kezdi őt a fergeteg.	1
   Pirúl a szép menyasszony még, a hajnal?	1
   Ha vőlegényét várja, a napot;	1
   S harmatkönyűket sír még a bús özvegy,	1
   Az éj? midőn a csillagokhoz fölmegy,	1
   És látja a sok árva magzatot.	1
   Megmérhetetlen látköröm volt egykor,	1
   Hanem most már nem látom ezeket:	1
   Az a kis domb, mely kedvesem takarja,	1
   Rám nézve kél átláthatlan magasra,	1
   S elrejt előlem földet és eget.	1
   Pest, 1845. január-február	1
HA ÉLETÉBEN...	1
   Ha életében nem szerettem volna	1
   A szőke fürtök kedves gyermekét:	1
   Övé leendett életem, szerelmem,	1
   Midőn halotti ágyon feküvék.	1
   Mi szép, mi szép volt a halotti ágyon!	1
   Mint hajnalban ha fényes hattyu száll,	1
   Mint tiszta hó a téli rózsaszálon:	1
   Lengett fölötte a fehér halál.	1
   Pest, 1845. január-február	1
E SZOBÁBAN KÜSZKÖDÖTT...	1
   E szobában küszködött az	1
   Élet és halál fölötte,	1
   Míg az élet	1
   Őt a szépet,	1
   Őt a kedvest, elvesztette.	1
   E szobában siratám őt	1
   Könnyeimnek tengerével:	1
   - Szenvedésem	1
   Avvagy létem	1
   E tengert mért nem nyelé el! -	1
   E szobában lesz lakásom;	1
   Édes kín lesz laknom itten,	1
   Itten laknom,	1
   Őt láthatnom	1
   Mindig éber emlékimben.	1
   Egy kivánatom leszen, ha	1
   E szobából el kell menni;	1
   Az, hogy engem	1
   Akkor innen	1
   Szent Mihály lova vigyen ki.	1
   Pest, 1845. január-február	1
A HÓ, A HOLT FÖLD TÉLI SZEMFEDŐJE	1
   A hó, a holt föld téli szemfedője,	1
   Az éjen át	1
   A temetőre	1
   Leszállt.	1
   A nap	1
   Hideg sugára	1
   Néz komoran	1
   Le a halottak puszta országára.	1
   Nem enged a hó a nagy temetőben,	1
   Csak egyedűl	1
   Etelke sírja	1
   Körűl;	1
   De itt	1
   Sem a napfénytől,	1
   Hanem szemem,	1
   Síró szememnek szakadó könnyétől.	1
   Pest, 1845. január-február	1
MIDŐN NAGYON BÁNT...	1
   Midőn nagyon bánt a vad fájdalom,	1
   A várost, a világot elhagyom,	1
   S oda megyek ki, hol az emberek	1
   Napestig mélyen alva fekszenek,	1
   De ha az óra éj felére jár,	1
   S felhők közt búsong sárga holdsugár:	1
   A szendergőknek álma megszakad,	1
   S elhagyják mély, sötét tanyájokat,	1
   S fehér ruhában járnak tétova,	1
   Mig hajnalt hirdet a kakas szava.	1
   Idemegyek, a temetőbe, én	1
   Fájdalmaimnak vészes éjjelén,	1
   S ha itten, drága sírhalmom felett	1
   Könyűimnek forrása megered,	1
   És a könyűkhöz sóhajom vegyűl:	1
   Fájdalmam lassacskán lecsendesűl.	1
   Akkor leszek ám még majd csendesen,	1
   Ha melléd fekszem, édes kedvesem!	1
   Pest, 1845. január-február	1
TIZENKETTŐT ÜTÖTT AZ ÓRA...	1
   Tizenkettőt ütött az óra,	1
   Fölébredék a harangszóra,	1
   És ím sötét szobámban egy	1
   Fehér alak	1
   Föl- és lemegy...	1
   Te vagy, te vagy, kit annyit vártalak,	1
   Te vagy, boldogságom fájának	1
   Idő előtt lehullt gyümölcse!	1
   Jer, karjaim kitárva állnak,	1
   S kész ajkam, hogy csókját ajkadra hintse,	1
   Jer, elröpűlt kedves galambom!...	1
   De szólt a lyányka halk, fájdalmas hangon:	1
   "Megállj, megállj! előbb megkeresem	1
   Elvesztett életem;	1
   Lásd, élet nélkül ott a sírban	1
   Fekünni olyan szomorú dolog:	1
   Ott oly sötét és oly hideg van...	1
   Én újra élni akarok;	1
   Megkeresem	1
   Elvesztett életem.	1
   Nincs nálad?	1
   Add vissza, kérlek, hogyha megtaláltad." -	1
   Oh nincs az nálam,	1
   Meg nem találtam,	1
   Meg nem találtam drága életed!	1
   De hogyha az enyém kell: íme vedd!...	1
   S átadni akarám	1
   Tulajdon éltem,	1
   De már a látomány	1
   Eltűnt az éjben.	1
   Pest, 1845. január-február	1
ANYÁM, ANYÁM...	1
   Anyám, anyám, oh	1
   Legjobb s legboldogtalanabb anya!	1
   Nincs hát reményed,	1
   Mit a fösvény való beváltana?	1
   Kiküldözéd, mint	1
   Galambját Nóé, a reményeket;	1
   De teljesűlés	1
   Zöld ágával meg egy sem érkezett.	1
   Végső reményed:	1
   Ha majd halálod meg fog hűteni,	1
   Fölmelegítnek	1
   Még egyszer gyermeked hő könnyei.	1
   Szegény anyám te!	1
   Ez a vigasztalás sem jut neked;	1
   Elsírta könnyeit	1
   Szerelmesének sírján gyermeked.	1
   Pest, 1845. január-február	1
HIÁBA VÁRLAK HÁT..	1
   Hiába várlak hát ezentúl?	1
   Megsiratott szép gyermekem!	1
   Meg nem jelensz többé nekem?	1
   Mint eddig gyakran megjelentél	1
   Szobámban csöndes éjeken.	1
   Eljő az éj, eljő az éjfél;	1
   Mi haszna jő? nem jő veled.	1
   Nem látom lengő szellemed,	1
   S reményem eltörött szárnyával	1
   Födöm be bágyadt szememet.	1
   Hová levél? miért maradsz el?	1
   Örökre kedves szép leány!	1
   Hervadt orcám ijeszt talán?	1
   Ne félj, ne félj hervadt orcámtól:	1
   Érted levék oly halovány.	1
   Oh jőj fel egyszer még sirodból,	1
   Mindennél drágább árnyalak!	1
   Csak hogy még egyszer lássalak;	1
   Aztán mondd, hogy terhedre van búm,	1
   S többé nem háborítalak.	1
   Pest, 1845. január-február	1
FÜGG MÁR A LANT...	1
   Függ már a lant megérintetlenűl,	1
   Mellyel keservemet elénekeltem,	1
   Keservem, érted, a sír börtönének	1
   Örök rabjává záratott szerelmem.	1
   Ott függ a lant megérintetlenűl,	1
   S ha megpendűl a méla nyúgalomban:	1
   Az nem az összes hangszernek zenéje,	1
   Egy-egy húr hangja csak, mely kettépattan.	1
   Pest, 1845. január-február	1
VAHOT SÁNDORHOZ	1
   Szent a költő lantja.	1
   A föld működését	1
   Csillagtáborából	1
   Őrszemekkel néző	1
   Isten adománya;	1
   Ő beszél a rezgő	1
   Húrok énekében,	1
   Majd vigasztalólag,	1
   Majd pedig fenyítve.	1
   Mint a nép erénye	1
   Elvetett magvából	1
   Vagy konkolyt arat, vagy	1
   Tántorodva lép a	1
   Nemesebb törekvés	1
   Tiszta ösvényéről	1
   A lealjasúlás	1
   Iszapos gödrébe.	1
   Szent a költő lantja,	1
   És nekem nagyon fájt	1
   Látnom, hogy van olyan,	1
   És hogy nem kevés van,	1
   Aki e szentséghez	1
   Nem fél vakmerően	1
   Nyúlni szennyes ujjal,	1
   S hogy csak fényes álarc	1
   Sok költő beszéde,	1
   Mely sötét szivének	1
   Foltjait takarja.	1
   Szebb örömeimnek	1
   Napja volt azon nap,	1
   Melyben a te kebled	1
   Rejtekében láttam,	1
   S láthatám, hogy benned	1
   Egy a költő s ember,	1
   Hogy dalod s dalodnak	1
   Kútforrása, szíved,	1
   Tiszta egyaránt, mint	1
   A nap és sugára.	1
   Bizalommal adtam	1
   Kezemet baráti	1
   Szorításra, és te	1
   Vissza nem taszítád;	1
   S ha Etelke meghűlt	1
   Szíve ott alant nem	1
   Porlanék a sírnak	1
   Hold- és csillagatlan	1
   Éjjelében: ah, ugy	1
   Tán nemcsak barátod	1
   Lettem volna egykor.	1
   Megtörtént!... a multat	1
   A jelen keserve,	1
   A jelen siralma	1
   Vissza nem teremti.	1
   Enyhítsd legalább te,	1
   Enyhítsd a barátság	1
   Balzsamolajával	1
   Veszteségem sebjét,	1
   És ne bánd, ha olykor	1
   Elmerengve csüggök	1
   Bámuló szemekkel	1
   Hitvesednek arcán,	1
   Oh, ne bánd, barátom!	1
   Hamvadó testvére,	1
   A szegény Etelke	1
   Elvesztett vonásit	1
   Keresem csak ottan;	1
   S ha lelek közűlök	1
   Bárminő kevést is:	1
   A reménynek eldőlt	1
   Tündércsarnokából	1
   Szent ereklyeképen	1
   Tartom emlékimnek	1
   Drága kincstárában,	1
   S őrzöm a felejtés	1
   Eltörlő kezétől,	1
   Mint a megfagyástól	1
   Őrzi a világot	1
   A meleg verőfény.	1
   Pest, 1845. január	1
A VILÁG ÉS ÉN	1
   Megvetésem és utálatomnak	1
   Hitvány tárgya, ember a neved!	1
   A természet söpredéke vagy te,	1
   S nem király a természet felett.	1
   A teremtés legutósó napján	1
   Alkotott az isten tégedet,	1
   Elfáradt már ekkor a munkában,	1
   S így jelessé nem teremthetett.	1
   Szeretélek téged egykor, s szívem	1
   Veled hű szövetséget köte,	1
   Megvetésem és utálatom lett	1
   E szövetség kettős gyermeke;	1
   Jól ismerlek, te nem érdemelsz mást,	1
   Nem, mint megvetést s utálatot...	1
   Szolgazsarnok! vagy nyalod más talpát,	1
   Avvagy talpad mással nyalatod.	1
   S azt hiszed tán, te nyomoru pára!	1
   Mint te, én is olyan rab vagyok?	1
   Azt hiszed, hogy én dicséretedre	1
   Vagy gyalázatodra hallgatok?	1
   Azt hiszed, hogy tettben és irásban	1
   Engem aggódásnak férge rág,	1
   És szorongva kérdezem magamban:	1
   Mit fog erre szólni a világ?	1
   Hidd, ha jónak látod; ámde tudd meg:	1
   Én nem függök tőled semmiben,	1
   Amily útat választott magának	1
   Lelkem, rajta egyenest megyen.	1
   És ha tetszik engem fölemelned,	1
   Ám emelj föl, mint bálványodat;	1
   Ha fölültetsz fejed tetejére,	1
   Majd kirúgom szolgafogadat!	1
   Pest, 1845. január	1
KÖLTŐ LENNI VAGY NEM LENNI	1
   Légy átkozott, te átkos pillanat,	1
   Melyben fogantatám,	1
   S te, melyben kínnal a kín emberének,	1
   Költőnek szűlt anyám!	1
   Oh költészet, te a	1
   Gyanútalan szív csalfa pókhálója,	1
   És azután foglyodnak	1
   Oly irgalomtalan fojtogatója!	1
   Véremből már te oly sokat szivál,	1
   Mérges fulánku pók!	1
   De szálaid bármilyetén kuszáltak,	1
   Még elszaggathatók.	1
   Letépem azokat,	1
   Bármint keresztülszőtték-fonták szívem,	1
   S ha összenőttenek már:	1
   Ugy velök együtt szívem is kitépem!	1
   De véremből e gyilkos férget én	1
   Többé nem hizlalom,	1
   Ugyis, mi lenne a kiszívott, elfolyt	1
   Vérért a jutalom?	1
   Dicsőség legfölebb,	1
   Ez a szem fényét elvakító semmi;	1
   És még az is nagy kérdés:	1
   E semmi is fog-e jutalmam lenni?	1
   Széles folyódon úszom ezután,	1
   Oh mindennapiság!	1
   Ballagsz velem majd, és csendes folyásod	1
   Sziklák közé nem vág.	1
   Nem lesz hirem, nevem,	1
   Tán a boldogság karjai sem várnak,	1
   De lesz mégis nyugalmam,	1
   S a nyúgalom fele a boldogságnak.	1
   És elnémuljak mindörökre hát?	1
   Egy hangszer életem;	1
   E hangszer ép még, s azt, mint elromlottat,	1
   A szögre föltegyem?	1
   Hallgasson örömem?	1
   Ne légyen hangja többé fájdalmamnak?	1
   Hallgathat-e a tenger,	1
   Midőn hullámin szélvészek rohannak?	1
   Nem, költészet, nem hagylak el soha,	1
   Mert nem hagyhatlak el!	1
   Táplálni foglak a gyötört kebelnek	1
   Legforróbb vérivel.	1
   Nem bánom: tépj, eméssz,	1
   Másoktól meghallgattatást sem várok,	1
   Azért éneklek, költök,	1
   Mig végső csep vérem ki nem szivárog.	1
   Pest, 1845. február	1
ELFOJTOTT KÖNNYEK	1
   Úgy sírhatnék!... megbántott valami,	1
   Nagyon megbántott, mondhatatlanul.	1
   És a felhővel a lélek rokon:	1
   Megkönnyebbűl, midőn esője hull.	1
   De én nem sírok, nem szivelhetem,	1
   Megfogadám, hogy többé nem sírok.	1
   El, könnyek!... szívem úgyis oly üres,	1
   Megfértek benne, odafolyjatok.	1
   Pest, 1845. február	1
HÍR	1
   Mi hát az a hír, a költőnek híre?	1
   Hogy annyi a bolondja és irígye?	1
   Van-e, van-e, ki nem sovárg utána?	1
   Van-e, van-e, kinek az nem bálványa?	1
   S méltán! a hír fönséges terebély fa,	1
   Királyi széknél pompásabb árnyéka,	1
   Zöld ágait ki századokra nyujtja,	1
   Rontó enyészet vésze nem fog rajta,	1
   S hozzá magzatjai a késő világnak	1
   Zarándokolni áhítattal járnak.	1
   Oh szép, oh szép a hír borostyánfája!	1
   Nem is csoda, ha hervadás nem bántja,	1
   Hiszen tövét a meggyilkolt boldogság	1
   Kiontott vére és könyűi mossák.	1
   Pest, 1845. február	1
TÉLI VILÁG	1
   Megölte valaki magát,	1
   Az hozta ezt a rút időt.	1
   Fuj a szél, táncol a tányér	1
   A borbélyműhelyek előtt.	1
   Hol a boldogság mostanában?	1
   Barátságos meleg szobában.	1
   A napszámos, napszámosné	1
   Tuskót fürészel és hasít;	1
   Daróc pólyában gyermekök	1
   A szélvésszel versenyt visít.	1
   Hol a boldogság mostanában?	1
   Barátságos meleg szobában.	1
   Jár nagy léptekkel föl s alá	1
   A katona az őrhelyen,	1
   És számlálgatja lépteit;	1
   Kínjában mást mit is tegyen?	1
   Hol a boldogság mostanában?	1
   Barátságos meleg szobában.	1
   A hosszulábu drótostót	1
   Kopott gubáját cepeli;	1
   Az orra érett paprika,	1
   S hidegtől folynak könnyei.	1
   Hol a boldogság mostanában?	1
   Barátságos meleg szobában.	1
   Barangol a vándorszinész	1
   Egy falutól a másikig;	1
   Meleg ruhája nincs ugyan,	1
   De mindazáltal éhezik.	1
   Hol a boldogság mostanában?	1
   Barátságos meleg szobában.	1
   Hát a cigány?... vacog foga	1
   A rongyos sátorok alatt;	1
   Kopogtat a szél és bemegy,	1
   Bár a cigány nem szól: szabad!	1
   Hol a boldogság mostanában?	1
   Barátságos meleg szobában.	1
   Megölte valaki magát,	1
   Az hozta ezt a rút időt.	1
   Fuj a szél, táncol a tányér	1
   a borbélyműhelyek előtt.	1
   Hol a boldogság mostanában?	1
   Barátságos meleg szobában.	1
   Pest, 1845. február	1
A TORONYBAN DELET HARANGOZNAK...	1
   A toronyban delet harangoznak,	1
   A fejem tetejére süt a nap.	1
   Hej, ha olyan közel volna sírom,	1
   Mint amilyen rövid az árnyékom.	1
   Kihozta az ebédet a gyerek;	1
   Amint látom, egy kis bort is küldtek.	1
   Be savanyú!... de csak kiürítem;	1
   hiszen még savanyúbb az életem.	1
   Élet, élet, áldástalan élet!	1
   Számadásod velem mikor végzed?	1
   Mikor mondod: menj isten hirével,	1
   Porladozzál porló szeretőddel!	1
   Pest, 1845. február-március	1
ÍGY IS JÓ	1
   Megkopott a mentém préme,	1
   A sarkantyúm rozsdás, görbe,	1
   Nincs a kucsmám félrecsapva,	1
   Nincs a bajszom kipödörve.	1
   Így is jó ily bús legénynek,	1
   Akit elhagyott rózsája,	1
   És lement a földbe mélyen,	1
   Hogy ne is nézhessek rája.	1
   Pest, 1845. február-március	1
GYORS A MADÁR, GYORS A SZÉLVÉSZ...	1
   Gyors a madár, gyors a szélvész,	1
   Gyors a villám;	1
   Hanem az alföldi betyár	1
   Még gyorsabb ám!	1
   Ma őkelme csikót szerez	1
   Kecskeméten,	1
   Szentmártonnál aznap át is	1
   Megy a réven.	1
   Holnap a csikót eladja	1
   Fehérváron,	1
   Eladja, még újat is lop	1
   E vásáron.	1
   Holnapután már valahol	1
   Becskereken	1
   Lovagol egy karcsu fakón:	1
   A deresen.	1
   Pest, 1845. február-március	1
PIROSLIK A KECSKERÁGÓ...	1
   Piroslik a kecskerágó	1
   Szőlő árka mellett.	1
   Az árokban tehéncsordás	1
   Kutyája megellett.	1
   Tehéncsordás, vízbe ne hányd	1
   A kutyakölyköket!	1
   Tudod-e, hogy sok legénynek	1
   Tetszik feleséged?	1
   Alattomban környékezik	1
   Házad a legények;	1
   Uszítsd rájok a kutyákat.	1
   Majd mikor felnőnek.	1
   Pest, 1845. február-március	1
KICSAPOTT A FOLYÓ...	1
   Kicsapott a folyó,	1
   Vízben úszik a táj.	1
   Túl a vizen lakol,	1
   Édes rózsám, ne várj.	1
   Elvitte az árvíz	1
   A töltést, a hidat;	1
   Amott megy a hidból	1
   Az utósó darab.	1
   Magam egy halomról	1
   Nézek át a vizen;	1
   A vízen keresztül	1
   Galamb száll sebesen.	1
   Nem is tudom ugyan:	1
   Galamb-e igazán,	1
   Ami ott száll... vagy az	1
   Én sohajtásom tán?	1
   Pest, 1845. február-március	1
PEST	1
   Hiába, Pest csak Pest, tagadhatatlan!	1
   S én Pestnek mindig jóbarátja voltam,	1
   És ahol csak kell, hát pártját fogom.	1
   Volt itt nekem sok kellemes napom.	1
   Kivált h' az utcán kóborolhatok:	1
   Az angyaloknál boldogabb vagyok.	1
   Egy óriáskigyó bámészkodásom,	1
   Végighuzódik a népsokaságon.	1
   S aztán itt minden olyan érdekes,	1
   A sziv örömében csak ugy repes.	1
   A vargainasok pofozkodása,	1
   A bérkocsiknak embergázolása,	1
   A zsebmetszők, a pörölő kofák	1
   Az embert mind igen mulattatják.	1
   S azt kell még látni, hogyha szép időben	1
   Sétára kél a tarkabarka nőnem;	1
   Mi szépek ők, mi szépek, teringette,	1
   Elől kifestve és hátul kitömve.	1
   Hát ahol a dicső arszlánok járnak!	1
   Azt nevezem aztán baromvásárnak.	1
   Pest, 1845. február-március	1
ORBÁN	1
   Komor, mogorva férfiú	1
   Volt Orbán,	1
   Bár oly vidám hajnal pirult	1
   Az orrán.	1
   De hisz mogorva ép azért	1
   Volt Orbán,	1
   Mert oly vidám hajnal pirult	1
   Az orrán.	1
   Oka egyébiránt maga	1
   Volt Orbán,	1
   Hogy oly vidám hajnal pirult	1
   Az orrán.	1
   Temérdek borfélét ivott	1
   Meg Orbán,	1
   Vidám hajnal azért pirult	1
   Az orrán.	1
   Pest, 1845. február-március	1
A SORSHOZ	1
   Egyet mondok, sors, kettő lesz belőle:	1
   Nekem csak egy leány szerelmit add,	1
   S érette én átengedem cserébe	1
   Minden, de minden... adósságomat.	1
   Pest, 1845. február-március	1
A NAP	1
   Mi az a nap? mi az a nap?	1
   Nem is nap az tulajdonkép.	1
   Ugyan mi hát?... hát semmi más,	1
   Mint egy nagy szappanbuborék.	1
   Valami óriásfiú	1
   Kifúja reggel keleten,	1
   S szétpattan este nyúgaton. -	1
   És ez minden nap így megyen.	1
   Pest, 1845. február-március	1
MULATSÁG KÖZBEN	1
   Most már mulassatok, kedves barátim.	1
   Az én mulatságomnak vége van;	1
   A tréfaságok, az elmés beszédek,	1
   Az ének, a bor, mind haszontalan.	1
   Az embernek mért is van gondolatja?	1
   Lássátok, én olyan bolond vagyok:	1
   Mikor legvígabb a jelen, jövőbe	1
   Ragadnak rögtön a gondolatok.	1
   Az a jövő! az a kegyetlen szélvész,	1
   Mely szétzilál bennünket, szerteszét;	1
   S lesz-e azontúl még találkozásunk?	1
   Vagy halljuk-e csak egymásnak hirét?	1
   Igen, halljuk, majd elbeszéli a hír:	1
   Ez és ez nyugszik... odalenn...	1
   Haszontalan história az élet!	1
   Miért is van, vagy mért nem végtelen?	1
   Pest, 1845. február-március	1
ROSZ VERSEIMRŐL	1
   Tán én nem tudnék írni	1
   Mindig jó verseket?	1
   De szívem főerénye	1
   Az emberszeretet.	1
   Valóban!... már pedig ha	1
   Mindig csak jót irok,	1
   Mivé lennének úgy a	1
   Szegény kritikusok?	1
   Időnként valamicske	1
   Ezeknek is csak kell,	1
   S ők minden hulladékot	1
   Gyönyörrel falnak fel.	1
   Rágódjanak szegények,	1
   Csak élősködjenek!	1
   Hiszen, ha nem csalódom,	1
   Tán ők is emberek.	1
   Pest, 1845. február-március	1
AZOKHOZ AZ ÉN JÓ PESTI PAJTÁSAIMHOZ	1
   Hah, börtönöm ajtaja megnyilt,	1
   - Nem börtön-e a hivatal? -	1
   Csókolgat a drága szabadság	1
   Édes, tüzes ajkaival.	1
   De lelkem hová lett?... merre, o lélek,	1
   Szárnyad suhogási merre vivének?	1
   Mi messze, mi messze röpülsz már,	1
   Végetlen előtted az ut;	1
   Hiába suhanna utánad	1
   A fecske, nyomodba se' jut.	1
   El lelkem után a messze világba!...	1
   De vissza mi tart? szív, monddsza, mi bánta?	1
   Távozni! e gondolat úgy fáj,	1
   Úgy fáj nekem... és mi okért?	1
   Volt itt szeretőm, hanem az már	1
   A sírhalom éjibe tért.	1
   És nem vagyok én már senki barátja.	1
   E puszta üres szót lelkem utálja.	1
   Pajtásaim! értetek a bú;	1
   Elhagyni, fiúk, titeket,	1
   Ez fáj nekem, ez szomorít el,	1
   Ez ver kebelembe sebet...	1
   De nem! mi vigadtunk minden időben,	1
   Igy hát szomorú a búcsu se légyen.	1
   Föl, cimboraság, vigalomra,	1
   S pogány legyen a vigalom:	1
   A bút kiürült poharakkal	1
   Kegyetlenül üssük agyon,	1
   Hogy, majd ha jön a sor kézszoritásra,	1
   Őt könnyre fakadni senki ne lássa!	1
   Pest, 1845. március végén	1
MI KÉK AZ ÉG!	1
   Mi kék	1
   Az ég!	1
   Mi zöld	1
   A föld!	1
   Zöld föld felett, kék ég alatt a	1
   Hangos pacsírta fütyörész:	1
   Dalával a napot kicsalta,	1
   A nap rá gyönyörködve néz.	1
   Mi kék	1
   Az ég!	1
   Mi zöld	1
   A föld!	1
   Zöld a föld, kék az ég, tavasz van...	1
   És én oly sült bolond vagyok,	1
   Hogy idebenn a szűk szobában	1
   Kadenciákat faragok!	1
   Eperjes, 1845. április	1
KI A SZABADBA!	1
   Ki a szabadba, látni a tavaszt,	1
   Meglátni a természet szinpadát!	1
   Az operákban ki gyönyörködik?	1
   Majd hallhat ott kinn kedves operát.	1
   A természetnek pompás szinpadán	1
   A primadonna a kis fülmile;	1
   Ki volna, énekesnők! köztetek	1
   Merész: versenyre kelni ővele?	1
   Megannyi páholy mindenik bokor,	1
   Amelyben űlnek ifju ibolyák,	1
   Miként figyelmes hölgyek... hallgatván	1
   A primadonna csattogó dalát.	1
   És minden hallgat, és minden figyel,	1
   És minden a legforróbb érzelem...	1
   A kősziklák, e vén kritikusok,	1
   Maradnak csak kopáran, hidegen.	1
   Eperjes, 1845. április	1
MAGYARORSZÁG	1
   Te sem termettél ám szakácsnak,	1
   Magyarország, édes hazám!	1
   A sűlt egy részét nyersen hagynád,	1
   S elégetnéd más oldalán.	1
   Mig egyfelől boldog lakóid	1
   Megfúlnak a bőség miatt:	1
   Hát másfelől meg éhhalállal	1
   Megy sírba sok szegény fiad.	1
   Eperjes, 1845. április	1
MI BŰVÖSBÁJOS HANG...	1
   Mi bővösbájos hang?	1
   Völgyben csendült meg ünnep-est harangja?	1
   Mely a buzgó falut	1
   Imádkozásra szentegyházba vonja;	1
   Vagy lelkem álmaiban	1
   Cseng édesbús emléke a lyánykának?	1
   Ki szép és ifju volt	1
   S kinek sírjára könnyeim folyának.	1
   Eperjes, 1845. április	1
FELSÜLÉS	1
   Ebédre hítak. Elfogadtam	1
   A meghivást nagy szívesen,	1
   Nem az ebédre nézve,	1
   Hanem mert vettem észre,	1
   Hogy köztünk szép lyány is leszen.	1
   S volt szép lyány, mégpedig milyen szép!	1
   Könnyű lehellet termete,	1
   Fehér egén szemének	1
   Sötétkék napok égtek...	1
   De ez nem tartozik ide.	1
   Csak hogy szép lyányka volt, nagyon szép,	1
   S én őt tüstént megszeretém.	1
   "Kigyúlt indúlatommal	1
   Ebéd után azonnal	1
   Kirontok!" így elmélkedém.	1
   Ebéd alatt erősen szítam	1
   A szíverősítő italt,	1
   Hogy a nagy pillanatban	1
   Majd annál biztosabban	1
   Vívhassam ki a diadalt.	1
   De hah, a szíverősítő ugy	1
   Megerősíté szívemet,	1
   Hogy, az erőből aztán	1
   Lábamban nem maradván,	1
   Kirontanom nem lehetett.	1
   Eperjes, 1845. április	1
AZ ERDEI LAK	1
   Költői verseny Kerényi és Tompával	1
   Mint a szív az első szerelemnek titkát,	1
   Rejti a kis kunyhót bércek koszorúja;	1
   Meg nem árt erőtlen szalmafödelének,	1
   Ha dühét a szélvész e vidékre fúja.	1
   Szalmafödelét beárnyékozza hűsen	1
   Susogó erdőség rezgő lombozatja,	1
   Min magát a vígan fütyölő rigófaj	1
   És a búsan búgó vadgalamb ringatja.	1
   Mint a kergetett őz, fut le gyors futással	1
   Kis patak magasról a völgy mélységébe;	1
   Kétfelől virágok, mint kacér leánykák,	1
   Kandikálnak a víz fényes tűkörébe.	1
   S a viráglyánykákhoz jőnek az imádók,	1
   Égő szenvedéllyel jőnek a vadméhek,	1
   S élveznek szerelmet. Hej, de sok megjárja!	1
   Vízbehullás vége részeg örömének.	1
   A nap és a szellő szánakozva nézi;	1
   Levelet hajít le a szellő, számára,	1
   És ha fennűl már ez életmentő sajkán,	1
   Megszárítja szárnyát a jó nap sugára.	1
   A hegyek tetőin duzzadó emlőkkel	1
   Jár az anyakecske gödölyéi mellett.	1
   Kikerűlt ettől s a vadméhektől mindig,	1
   Mi a kunyhó kicsiny asztalára kellett.	1
   S búgó vadgalamb és fütyölő rigófaj	1
   Nem félnek, hogy őket csalják lépvesszőre...	1
   Önmagáról tudja e lak népe, milyen	1
   Édes a szabadság tiszta levegője.	1
   Nincsen itten rabság, nincsen itten urkény,	1
   Mely parancsolatját mennydörögve adja;	1
   Csak az égiháborúnak zeng koronként	1
   Istentiszteletre buzdító szózatja.	1
   És az isten jó, ő nem soká haragszik:	1
   A dorgáló felhők torkait bezárván,	1
   Újolag mosolyg... a megengesztelődött	1
   Isten mosolygása: tündöklő szivárvány.	1
   Eperjes, 1845. április	1
VAN A NAGY ALFÖLDÖN CSÁRDA SOK...	1
   Van a nagy alföldön csárda sok.	1
   Azok közt, akiket én tudok,	1
   Legkülönösebb a Betekints -	1
   Ennek széles földön párja nincs.	1
   Menni akar, de csak dűledez,	1
   Mint ivója, kiben sok a szesz!	1
   Födele is félre van csapva,	1
   Mint a részeg ember kalapja.	1
   Késmárk, 1845. május 3.	1
PARIPÁMNAK AZ Ő SZÍNE FAKÓ...	1
   Paripámnak az ő színe fakó,	1
   Szőre, mint a vert arany, ragyogó;	1
   Paripámnak az ő neve Csillag,	1
   Gyors a lába, mint a hullócsillag.	1
   Hej szép lovam, hej jó lovam, fakó!	1
   Hol az egyik lábadról a patkó?	1
   Hadd vigyelek, lovam, a kovácshoz,	1
   Azután majd vígy el a rózsámhoz.	1
   Hej, tüzes a kovácsnak a szene,	1
   De tüzesebb rózsámnak a szeme.	1
   Hej, lágy a vas a kovács szenétől,	1
   Lágyabb szivem a rózsám szemétől.	1
   Igló, 1845. május	1
FRESCO-RITORNELL	1
   Mihelyt megpillantottalak, menyecske,	1
   Bordám alatt ez a kis húsdarab	1
   Ugrálni kezdett, mint sziklán a kecske.	1
   Azóta mellem folyton égő katlan,	1
   S a láng mindig tovább, tovább harap...	1
   Csak te ne volnál oly meggyujthatatlan!	1
   Kebled fehérlő, mint az alabastrom,	1
   De búm sötét, mint holmi ócska klastrom,	1
   S csak a halál lesz dúlt szivemre flastrom.	1
   Igló, 1845. május	1
EGY ASSZONYI ÁLLATHOZ	1
   Megláttuk egymás és a szerelem	1
   Mindkettőnk szívében lobbot vetett,	1
   Fölösleges volt minden vallomás,	1
   Értők a kölcsönös tekintetet.	1
   Alig mult egy nap, már csókoltalak.	1
   S te visszacsókolál és ölelél.	1
   Te is leány vagy, édes angyalom,	1
   Egy szikrával sem jobb a többinél.	1
   Miként folyammá nő a kis patak,	1
   S miként tengerbe vész el a folyam:	1
   Szerelmem akkép napról-napra nőtt,	1
   S lett végre tenger, mély, határtalan.	1
   Láttam pirúló arcod hajnalán,	1
   Hogy boldogságom napja ujra kél.	1
   Te is leány vagy, édes angyalom,	1
   Egy szikrával sem jobb a többinél.	1
   Boldogságomnak napja ujra kelt.	1
   Boldogság napja volt égő szived,	1
   Amely szemedbe szállt, s onnan reám	1
   Elolvasztó sugárokat vetett.	1
   Minő boldogság volt, ha háborgó,	1
   Fölindult kebleden pihentetél!	1
   Te is leány vagy, édes angyalom,	1
   Egy szikrával sem jobb a többinél.	1
   Együttlétünknek végső napja jött.	1
   Tán mindörökre válandók valánk;	1
   De gondolám, nyugtatva magamat:	1
   Vár még egy este boldogsága ránk.	1
   Az este eljött. Épen bál vala,	1
   Te bálba mentél, hozzám nem jövél.	1
   Te is leány vagy, édes angyalom.	1
   Egy szikrával sem jobb a többinél.	1
   Igló, 1845. május	1
A. B. EMLÉKKÖNYVÉBE	1
   Kalmáridőket élünk mostanában,	1
   Egy pénzdarabnak nézik a világot,	1
   S ha a világ pénz, a költő mi rajta?	1
   A költő - mondják - hasztalan penész csak.	1
   Pedig a költő a királyi kép a	1
   Világ tallérján... nem, királyi kép sem!	1
   Ő a tallérnak csengő, tiszta hangja,	1
   Szép szellemrésze a hitvány anyagnak. -	1
   Légy büszke rá, hogy költőnek születtél.	1
   Vár-Gedő, 1845. június 1-13. között	1
P.....Y VILMA KISASSZONYHOZ	1
   Ifju szivecskéd legelőször játsza	1
   A szerelemnek szép játékait.	1
   Gyönyör nekem e játék láthatása,	1
   Nem én vagyok bár, akit boldogit.	1
   Ki is ne volna lelkesült néző ott,	1
   Hol a sziv első mozdulásra kél?	1
   Nem olyan-é ez, mintha rózsabokrot,	1
   Virító rózsabokrot ráz a szél?	1
   Az égő szív, ez a rózsának bokra,	1
   Lengő fuvalmak érzeményei,	1
   S hull a bokorról a halvány arcokra	1
   Piros levél, ha a szél lengeti.	1
   Ha szép orcádat ekkép égni látom,	1
   Oh lyányka, szíved érzeményitül:	1
   Derűl kissé az én sötét világom,	1
   Mit szerelemnek napja elkerül.	1
   Költőkebelnek nem szolgál szerencse;	1
   Tudod szerelmem bús történetét:	1
   Volt életemnek egy királyi kincse,	1
   Koldús vagyok, mert azt eltemeték.	1
   Szempilláidnak fekete virágán	1
   A részvét könnyharmatja reszketett,	1
   Midőn előtted szívemet kitárám	1
   És elbeszélém e történetet.	1
   Ekkor, leányka, jó leányka, téged	1
   Édestestvéreműl fogadtalak.	1
   Kössük meg ezt a drága szövetséget	1
   Egy csókkal, Vilmám, és én áldalak.	1
   Különben is te voltál, aki mondád,	1
   Hogy megcsókolni a költőt szabad;	1
   Szép állításod, lyányka, teljesítsd hát:	1
   Tedd ajkaimra testvércsókodat!	1
   Losonc, 1845. június 14-22. között	1
A VARRÓLEÁNY	1
   Varróleány a szeretőm,	1
   Azaz, hogy én őt szeretem,	1
   Oly fennhangon kiáltja ezt	1
   Vadúl ugrándozó szivem,	1
   Hogy semmi kétség benne. -	1
   Bolondos egy história talán;	1
   De már egyéb nincs hátra;	1
   Szeress te is, te szép varróleány!	1
   Szép vagy, de szép orcáidat	1
   Az ember addig nézi csak,	1
   Amíg nem látja sugarát	1
   Lelked dicső villáminak.	1
   Minden szavad egy villám,	1
   Mely szem fényét ölő szikrákat hány;	1
   Nem ismerem még párod	1
   Az elmésségben, szép varróleány!	1
   S azonkivűl hogy tündökölsz	1
   Az elmésség sugáriban:	1
   Ki oly könnyen megbukhatál.	1
   Erényednek közhíre van.	1
   Elmés vagy, mint az ördög,	1
   S jó, mint az angyal... hogyne hajtanám	1
   Meg térdeim előtted,	1
   Te szép, elmés, te jó varróleány!	1
   Meghajtom íme térdemet,	1
   Emelj föl engem szívedig;	1
   Ennél följebb nem vágyok én,	1
   Hisz ott a menny, a hetedik.	1
   Itt várok térdepelve,	1
   Ruházd a "szerető" cimet reám,	1
   Vagy varrd meg szemfedőmet,	1
   Ha nem szeretsz, te szép varróleány!	1
   Losonc, 1845. június 15-22. között	1
MESSZE VÁNDOROLTAM...	1
   Messze vándoroltam, elhunyt édes lelkem,	1
   De mindig, mindenütt, ahol jártam-keltem,	1
   Bánatos emléked, mint egy sötét fátyol	1
   Huzódott utánam sírodnak halmátol.	1
   Visszajöttem hozzád. Csókot nem adhattam	1
   Nyájas idvezletül; mélyen vagy alattam.	1
   Lehajtom fejemet árvafűz módjára,	1
   Nem lágy kebeledre, de kemény fejfádra.	1
   Játszanak ujjaim, nem szőke hajaddal,	1
   Tán már hamvaidból sarjadt fűszálakkal;	1
   És hallok suttogást, nem kedves ajkadét,	1
   Hallom suttogni csak a temető szelét.	1
   Ekképen merengek sírod csendes halmán,	1
   A lefolyt időre nyugodtan gondolván.	1
   Nyugodt már kebelem. Fájdalmam szélvésze	1
   Kitombolt, elzúgott, megszűnt, elenyésze.	1
   Alvó tenger a mult. Halálod a kőszirt,	1
   Amelyen reményim sajkája kettétört,	1
   Ez a durva kőszirt most már olyan szépen	1
   Áll a látkör végén a kék messzeségben;	1
   És állani fog az szemem előtt váltig.	1
   Szívemen lesz képed, Etelkém, halálig!	1
   Függni fog szívemen képed, mint domború	1
   Sírodnak fejfáján e hervadt koszorú.	1
   Pest, 1845. június 25.	1
SZERELEMVÁGY	1
   Szeretnék már szeretni újolag...	1
   Mit ér a kert, ha rózsát nem terem?	1
   Ha szerelemmel nem diszeskedik,	1
   Mit ér az élet, ifjuság nekem?	1
   Szerettem én, s csak búját érezém	1
   A szerelemnek mind ez ideig,	1
   S e bú mindennél édesebb vala,	1
   Mire szivem csak emlékezhetik.	1
   Oh istenem, ha gyötrelmében is	1
   Ily boldogító már a szerelem:	1
   Hát akkor még minő lehet, ha a	1
   Szívben szelíd mosolygással pihen!	1
   Lelkem bolyongó, hontalan madár,	1
   Keresve száll: fészkét hol rakja meg?	1
   Hol a leányszív, amely megnyilik	1
   Tanyát ohajtó érzeményinek?	1
   De bár szeretni vágyok újolag,	1
   A holt leánykát nem feledtem el...	1
   A hegytetőn még űl a téli hó,	1
   Midőn tövében már virág fesel.	1
   Pest, 1845. június 25. - július 10. között	1
EGY SZÉP HÖLGY EMLÉKE	1
   Ládámat tolvajtól nem féltem én,	1
   Mert oly üres, mint sok tudós feje.	1
   Szivemben hordom kincseim... szivem	1
   Sok szép emlék kincsével van tele.	1
   Ah, mon dieu, ha végiggondolom	1
   Egy gőzhajói útazásomat:	1
   Minő boldogság!... útitársamúl	1
   Egy gyönyörűséges szép hölgy akadt.	1
   Hölgyek körűl én szégyenlős vagyok,	1
   Előbb tehát csak némán bámulám;	1
   Elszántam végre magamat, mivel	1
   Oly nyájasan pillantgatott reám.	1
   Kitudtam a beszélgetés között,	1
   Hogy ő német szinésznő s Pestre mén...	1
   Hohó, szinésznő, már kész a kaland!	1
   Háborgó szívvel ezt gondoltam én.	1
   S ebédre mentünk. Az ebédnél a	1
   Szép hölgy bevágott vagy két itce bort.	1
   Hanem dicséretére mondhatom:	1
   Nem is látszott meg rajta, hogy ivott.	1
   Pest, 1845. június 25. - július 10. között	1
RÉG VERI MÁR A MAGYART A TEREMTŐ...	1
   Rég veri már a magyart a teremtő,	1
   Azt sem tudja: milyen lesz a jövendő?	1
   Lesz-e még ezen a földön jó napja?	1
   Örüljön-e, búsuljon-e? nem tudja.	1
   De ha isten bút adott e nemzetnek,	1
   Azt is adott, mivel a bút ölje meg.	1
   Hol terem több jó bor és több szép leány,	1
   Mint itt, belül Magyarország határán?	1
   Leányt ide, leányt az én ölembe!	1
   Hadd szorítsam két kezemmel szivemre,	1
   Hadd szíjam ki édes lelkét csókommal.	1
   Vessek számot sok keserű bajommal.	1
   Hát az a bor? hej, a borral ide már;	1
   Sírja belém piros könnyét a pohár!	1
   Piros könnye tüzes, mint istennyila,	1
   A kialudt életet is meggyujtja.	1
   Te meg, cigány, húzd rá, majd kifizetem;	1
   De úgy húzd, hogy megrepedjen a szivem.	1
   Repedjen meg örömébe', bujába'...	1
   Igy vigad a magyar ember, hiába!	1
   Pest, 1845. június 25. - július 10. között	1
LÍLIOM PETI	1
   Líliom Peti volt ám csak	1
   A derék legény!	1
   Alig akadt volna párja	1
   A föld kerekén.	1
   Emberül megűlt ő minden	1
   Paripa hátán;	1
   Le nem vetette volna a	1
   Hétfejű sárkány.	1
   Amennyi bor öt más embert	1
   Döntött volna meg:	1
   Annyi még jóformán meg se	1
   Kottyant Petinek.	1
   S ahol vele elvágtatott	1
   Gyors paripája,	1
   Majd megveszett a falusi	1
   Lyányság utána.	1
   De nyakravalója lett a	1
   Hóhér kötele...	1
   Mért? azért, mert Angyal Bandi	1
   Lelke bújt bele.	1
   Pest, 1845. június 25. -július 10. között	1
HOLDVILÁGOS ÉJ	1
   A hold az égen egy ezüst lant,	1
   Megannyi húr a sugarak;	1
   A hold ezüst lantján a szellők	1
   Szellemkezekkel játszanak.	1
   Egy faluhoz közelg a vándor,	1
   Egyúttal költő is talán?	1
   Mert úgy elandalodva csügg a	1
   Holdon s elömlő sugarán.	1
   Megy, megy tovább a méla vándor,	1
   S eléri végre a falut;	1
   A faluban csend, néma csend van,	1
   Népsége régen elaludt.	1
   A kántor háza kapujánál	1
   Szép hajadon leány zokog;	1
   Az este hűs... ő pongyolában...	1
   Reszketnek a gyöngéd tagok.	1
   A vándor arra ballag és szól:	1
   "Mi lelt, mi lelt, szép hajadon?	1
   Felelj, legszebbik holdsugár te,	1
   Segíthetek-e bajodon?	1
   Hűségtelen kedvest siratsz tán?	1
   Ha én lehetnék kedvesed,	1
   Olyan lennék, hogy a világ még	1
   Nem láta oly hűségeset.	1
   Légy holdvilágom, szép leányka!	1
   S nem bánom: a sors bármit ad;	1
   Legyen örök éj létem... csak hogy	1
   Örökké lássam holdamat!"	1
   Igy szólt a vándor lelkesedve,	1
   De a leányka nem felel;	1
   Csak áll és némán nehezíti	1
   Kis kendejét könyűivel.	1
   A hold a kántor szobájába	1
   Sugárait most beveti;	1
   A kántor, a lyány részeg apja,	1
   Benn feleségét döngeti.	1
   Hatvan, 1845. július 10-12. között	1
FEKETE KENYÉR	1
   Miért aggódol, lelkem jó anyám,	1
   Hogy kenyeretek barna, e miatt?	1
   Hisz meglehet: ha nincs idehaza,	1
   Tán fehérebb kenyérrel él fiad.	1
   De semmi az! csak add elém, anyám,	1
   Bármilyen barna is az a kenyér.	1
   Itthon sokkal jobb ízü énnekem	1
   A fekete, mint máshol a fehér.	1
   Szalkszentmárton, 1845. július 13-21. között	1
BÚCSU KUNSZENTMIKLÓSTÓL	1
   Szól a kakas innen-onnan	1
   Viradóra.	1
   Kivígadtunk, takarodjunk	1
   Nyugovóra.	1
   Hej, ennek a mai napnak	1
   Nagy az ára...	1
   T'om: sokáig fáj belé a -	1
   Fáj belé a kezem szára.	1
   Fáj az én jobbkezem szára	1
   Véghetetlen,	1
   Mert nagyon sok telt palackot	1
   Emelgettem.	1
   De ha fáj is a karom, tán	1
   Utójára	1
   Fölbirom még e palackot -	1
   E palackot... bucsuzásra.	1
   Ki veled, bor, ki veled, bor,	1
   Az üvegből!	1
   Telesírom könnyeimmel	1
   Két szememből;	1
   De magam sem tudom én, hogy	1
   Majd az benne	1
   Fájdalomnak vagy örömnek -	1
   Vagy örömnek lesz-e könnye?	1
   Mostanában a keblemnek	1
   Megtelése	1
   Fájdalomnak és örömnek	1
   Vegyülése.	1
   Az örömem onnan ered,	1
   Mert itt voltam;	1
   El kell mennem: innen ered -	1
   Innen ered a fájdalmam.	1
   Kiskunsági Szentmiklósnak	1
   Ifju népe!	1
   Benyitottál a szivemnek	1
   Közepébe;	1
   Hej, pedig e szivközép, ez	1
   Szentek szente,	1
   Nem sok ember fordult meg még -	1
   Fordult meg még eddig benne.	1
   De kinek meg helyet adtam	1
   Egyszer itt benn,	1
   Az ugyan ki soha többé	1
   Nem megy innen.	1
   Ezután úgy nézzetek hát	1
   A szemembe:	1
   Rabok vagytok mindörökre -	1
   Mindörökre a szivembe'!	1
   Hát közöttetek, ha újra	1
   Visszatérek,	1
   Lesz emléke e barátság	1
   Ünnepének?	1
   Ünnep volt ez, a barátság	1
   Szép ünnepje,	1
   Nem is hiszem, hogy valaki -	1
   Hogy valaki elfeledje.	1
   Mostanáig itt vígadtunk	1
   Tennap déltül,	1
   Nem csoda hát, ha kissé a	1
   Fejem szédül...	1
   De azért jól tudom ám, hogy	1
   Mit miveltünk?	1
   Ettünk, ittunk, táncot jártunk -	1
   Táncot jártunk, énekeltünk.	1
   Ilyen a magyar mulatság,	1
   Már hiába!	1
   Ha iszik, hát jár a nyelve,	1
   Jár a lába.	1
   Hej, csak oly gyors lenne honja	1
   Haladása,	1
   Mint lábának, hogyha táncol -	1
   Hogyha táncol, a mozgása!	1
   Hanem hiszen száz szónak is	1
   Egy a vége:	1
   Legyen rajtatok, barátim,	1
   Áldás, béke.	1
   Legyen oly vig mindhalálig	1
   A pályátok,	1
   Amily vígak valamennyin -	1
   Valamennyin ma valátok!	1
   ... Hej ha volna ősz; elszállna	1
   Már a gólya;	1
   Mennék én is már, ha még egy	1
   Szóm nem vóna.	1
   Kimondjam-e vagy ne mondjam?	1
   Eh, kimondom;	1
   Mit szóltok rá, mit nem szóltok -	1
   Mit nem szóltok, semmi gondom.	1
   Amott virít Szentmiklósnak	1
   Egy rózsája...	1
   Hej csak soha ne is néztem	1
   Volna rája!	1
   Vagy ha már megbűvölt édes	1
   Arculatja:	1
   Hadd lennék én, aki őtet -	1
   Aki őtet leszakasztja!	1
   Kunszentmiklós, 1845. június 23.	1
A HONDERÜHÖZ	1
   Oh Honderü, te Lázárok Lázára,	1
   Te csak nevednek két bötüje vagy,	1
   Nevednek vagy csak két végső bötűje...	1
   Huzd meg magad, nehogy tovább ragadj.	1
   E két bötű elől, hátúl olvasva	1
   Egyformán mondja meg mi-létedet.	1
   De én becsüllek! mert hisz aranyával	1
   Fizetted egykor költeményimet.	1
   Oh Honderü, te olyan szemtelen vagy,	1
   Mint Kecskemétnek piacán a légy;	1
   Egyébiránt alávalóbb a légynél:	1
   Az még röpül, te csuszva, mászva mégy.	1
   De minden ember nem néz láb alá, majd	1
   Elgázolnak... vigyázz, mondom neked!	1
   Javad kivánom! mert hisz aranyával	1
   Fizetted egykor költeményimet.	1
   Oh Honderü, mi aztán a jutalmad	1
   E sok jeles tulajdonságidért?	1
   Hiába, olyan a világ, mint régen:	1
   Az érdem becsüléséhez nem ért.	1
   Lám annyi útál tégedet, ki a hont	1
   Ha nem deríted is, de dőrited.	1
   Szegény! Sajnállak... mert hisz aranyával	1
   Fizetted egykor költeményimet.	1
   De, Honderü, te vélem összetűztél,	1
   Te általad váltig karmoltatom...	1
   Mióta van, hogy meri ingerelni	1
   A hős oroszlánt a hitvány majom?...	1
   ... De megbocsátok, hogy muzsámat mostan	1
   Oly irgalmatlanúl becsméreled;	1
   Hisz aranyával fizetéd, s fizetnéd	1
   Most is (ha adnám) költeményimet.	1
   Pest, 1845. augusztus elején	1
KÉPZETEM	1
   Még mit nem mondanak!	1
   Hogy az én képzetem	1
   Alant jár, magasra	1
   Föl nem röpíthetem.	1
   Lent jár a föld szinén,	1
   Ha ugy tartja kedve,	1
   Sőt a föld alá is	1
   Van gyakran sülyedve;	1
   Mint buvár, sülyed a	1
   Mélységek mélyére,	1
   A legmélyebb tenger:	1
   A szív fenekére.	1
   De ha mondom neki:	1
   "Szállj a magasra fel!"	1
   Felszáll s a légben mint	1
   Pacsirta, énekel.	1
   S ha ekkor biztatom:	1
   "Még följebb, képzetem!"	1
   Vele a sasokat	1
   Rendre megkergetem.	1
   A sas mind elfárad,	1
   De nem fárad ő el,	1
   Egy utat kezd a leg-	1
   Magasabb felhővel.	1
   És a felhőknek sem	1
   Társa ő sokáig,	1
   Egyenest fölfelé	1
   Tör az ég boltjáig,	1
   És ha ekkor épen	1
   Napfogyatkozás van:	1
   Az elsötétedett	1
   Nap mellett elsuhan,	1
   Elsuhan mellette,	1
   Egyet pillant rája,	1
   S megkerűl a napnak	1
   Elveszett pompája.	1
   És az én képzetem	1
   Még ekkor sem pihen,	1
   Hanem a legfelső	1
   Csillagzaton terem,	1
   S ott, hol már megszűnik	1
   Az isten világa,	1
   Uj világot alkot	1
   Mindenhatósága - -	1
   Pest, 1845. augusztus elején	1
GYALÁZATOS VILÁG	1
   Gyalázatos világ! mit nem gondolsz ki még?	1
   Hogy szívemet sebezd...	1
   De mért panaszlanék?	1
   Hisz ami megtörtént: mind, mind várhattam ezt.	1
   Az én pályám nem mindennapi pálya,	1
   S ki új utat tör: gaz és tüske várja.	1
   Uj pályámon paréj, tövis közt gázolok;	1
   De megyek egyaránt,	1
   Bár fájdalmas dolog,	1
   Ha sziszegő kigyók mérges fulánkja bánt.	1
   (Az én utamban sok a kígyófészek	1
   S hogy eltiporjam, én beléje lépek!)	1
   Jó, hogy sebemre az ég orvosságot ad.	1
   Keblem varázsfüve	1
   A büszke öntudat,	1
   Mely tőlem már oly sok fájdalmat elveve.	1
   Ha ez nem volna, a kígyók marása	1
   Eddig szivemnek közepében ásna.	1
   Mardossatok csak hát, ti kígyófajzatok!	1
   Eltiprom köztetek,	1
   Kit eltiporhatok,	1
   S akit nem: azt majd az idő gyilkolja meg;	1
   Mert az idő a jobb lelkek segéde,	1
   Kiáll ezeknek védelmezésére.	1
   Idő, hű gyámolóm! benned megbízhatom,	1
   Ha úton-útfelen	1
   Sárral dobáltatom...	1
   Ha senki nem lesz is, leszesz te majd velem;	1
   Amelyet a szennyes világ dobott rám,	1
   Megtisztitod te majd a sártul orcám!	1
   Pest, 1845. augusztus	1
EGY HAJFÜRTHÖZ	1
   Barna lyányka szép fejéről	1
   Kaptam e hajfürtöt én.	1
   Én s e fürt együtt pihentünk	1
   A leányka kebelén.	1
   A bucsúnak órájában	1
   Adta emlékül nekem;	1
   A bucsú órája óta	1
   Mindig itt volt szívemen.	1
   Oh ha nézem e hajfürtöt:	1
   Minden perc eszembe jut,	1
   Melyben a boldogság szárnyán	1
   Mennybe nyilt előttem ut;	1
   A letűnt szerelmi órák	1
   Körülöttem lengenek,	1
   Mint vidám csillagsugáros	1
   Túlvilági szellemek.	1
   Nézlek, nézlek, drága hajfürt.	1
   Hosszan nézlek tégedet,	1
   Aki üdvem holt időjét	1
   A sírból kivezeted.	1
   Hosszan függenek terajtad,	1
   Oh szép hajfürt, e szemek,	1
   Hosszan... hosszan... és... utószor...	1
   Minthogy már... mást szeretek.	1
   Pest, 1845. augusztus	1
SZÉP VIDÉKNEK SZÉPSÉGES LEÁNYA...	1
   Szép vidéknek szépséges leánya!	1
   Eszem azt a gyönyörű szemed -	1
   Gyönyörű? nem! csak azért sem az, mert	1
   Hazugságban hagytál engemet.	1
   Hányszor mondtam, hányszor irtam én meg,	1
   Hogy már láttam tiszta kék eget!	1
   S ez hazugság, mert nem láttam addig,	1
   Míg nem láttam a te szemedet.	1
   Vetted észre? mily hosszan merengtem	1
   S milyen áhitattal szemeden?	1
   Áhitattal függtem rajta, mint a	1
   Haldokló szent a feszűleten.	1
   S te valóban megváltóm lehetnél,	1
   Mindazáltal nem halnál te meg:	1
   Holt, hideg fán nem függnél... ölelned	1
   Kéne élő, égő keblemet...	1
   Mit beszélek? mit mondtam?... szerelmet	1
   Tőled én nem, oh, nem várhatok!	1
   Szerelemmel a szegény költőre	1
   Áldást hozni melyik lyányka fog?	1
   Mert szegénynek alkotá az isten	1
   A költőt, s tán rendén is van ez:	1
   Tarka, pompás toll nem ékesíti	1
   A madárt sem, amely zengedez.	1
   Igy a költő egyszerűségében	1
   Képes-e lyányt meghódítani?	1
   Tündökölni vágynak a leányok,	1
   S méltán... ők a föld csillagjai.	1
   Te, leányka, az én csillagom vagy,	1
   S tőlem senki nem tilthatja meg:	1
   Ha keblemre nem tűzhetlek is, hogy	1
   Szemeimmel ne kisérjelek.	1
   Fog kisérni szemeim világa,	1
   Fog kisérni vándorútamon.	1
   A távolból ha nem melegítesz:	1
   Legalább nézz rám, szép csillagom!	1
   Pest, 1845. augusztus	1
MEGTEREMTÉD LELKEM ÚJ VILÁGÁT...	1
   Megteremtéd lelkem új világát,	1
   Szerelem dicső világa ez!	1
   Hálából e szív, örök tüzével,	1
   Istenséged szent oltára lesz.	1
   Oh leányka, ha te nem szeretsz is,	1
   Engedd meg, hogy szerethesselek,	1
   Mert különben köztem s a világ közt	1
   Megszakadnak minden kötelek.	1
   Vad, sötét föld keblem birodalma,	1
   Fejedelme gyűlölő harag,	1
   Harcban állok a nagy mindenséggel -	1
   Szeretetre csak képed marad.	1
   Képed a fény, az egyetlenegy fény,	1
   Mely keblemnek éjjelébe jár,	1
   Mint a rabhoz, földalatti börtön	1
   Kisded ablakán, a napsugár.	1
   Én szeretlek! bár tudom: mily rém a	1
   Nem viszonzott szerelem baja;	1
   De kit annyi rém gyötör, szivemnek	1
   Könnyű lesz ezt is megszoknia.	1
   Nem viszonzott szerelem keserve!	1
   Türelemmel hordom terhedet,	1
   Mint az istenember a keresztfát,	1
   Melyen aztán megfeszittetett.	1
   Pest, 1845. augusztus	1
ÉJ VAN...	1
   Éj van, csend és nyúgalomnak éje,	1
   A magas menny holdas, csillagos;	1
   Szőke gyermek, kékszemű kökényfa,	1
   Drágagyöngyöm! mit csinálsz te most?	1
   Engem édes álmak környekeznek,	1
   De nem alszom, ébren álmodom.	1
   Minden álmam egy fényes királyság,	1
   S koronája te vagy, angyalom!	1
   Be szeretném most, ha lopni tudnék,	1
   A lopás bármily rút lelki folt!	1
   Meglopnám az álmak kincstárát, hogy	1
   Gazdagítsam a szegény valót.	1
   Pest, 1845. augusztus	1
FÉLRE MOSTAN...	1
   Félre mostan, hagyjatok magamra,	1
   Hagyjatok, ti régi cimborák!	1
   Nem látjátok, hogy mi lett belőlem?	1
   Címerem most rózsa s nem borág.	1
   Szerelemnek katonája lettem...	1
   A lant, a dal töltött fegyverem,	1
   Töltés benne forró érzeményem,	1
   Boldog én! ha a csatát nyerem.	1
   Oh, ha nyernék, istenem, ha nyernék...	1
   Tündérország, mely előttem áll;	1
   Sikerüljön ezt bevennem: akkor	1
   Én leendek a tündérkirály!	1
   Pest, 1845. augusztus	1
ABLAKODBÓL HOGYHA...	1
   Ablakodból hogyha kitekintesz:	1
   Kertet látsz csak, kertet és eget.	1
   (Adja isten, hogy legyen hasonló	1
   E látmányhoz teljes életed!)	1
   Képzelem: mily boldog vagy, leányka,	1
   Hogy körűled ilyen kert virít.	1
   Jaj, de e kert sokkal boldogabb még,	1
   Mert beléje néznek szemeid.	1
   Gödöllő, 1845. augusztus	1
NÁLA VOLTAM...	1
   Nála voltam, a kedves leánynál.	1
   Nála voltam, ismét eljövék.	1
   Honn vagyok... honn? nem tudom. Szédűlök.	1
   Kereng velem a föld és az ég.	1
   Oh, mi szép, mi jó vagy te, leányka,	1
   Szép és jó s oly lelkes honleány!	1
   Te hazám leglelkesebb leánya,	1
   Te hazám nemtője vagy talán.	1
   Lyányka, neked költőt kell szeretned,	1
   Más nem méltó birni tégedet,	1
   Nem méltó más erre, mert hazát ugy,	1
   Mint a költő, senki nem szeret.	1
   Mit tegyek? szólj, üdvem gyöngyvirága,	1
   Mit tegyek? hogy megnyerhesselek.	1
   Kész vagyok, kész mindent elkövetni,	1
   Mindent, hogy megérdemeljelek.	1
   De ha semmit nem tennék is, lyányka,	1
   Érdemetlen nem vagyok reád:	1
   Szerelemért csupán szerelem kell,	1
   S én szeretlek, mint te a hazát!	1
   Pest, 1845. augusztus	1
VASÁRNAP VOLT...	1
   Vasárnap volt. Nem felejtem én el	1
   E napot. Lenn a kertben valánk.	1
   Néztelek.. te bokrétát kötöttél,	1
   A nap jókedvvel mosolyga ránk.	1
   És midőn elkészült a bokréta,	1
   Általadtad - oh, meglepetés! -	1
   Általadtad azt nekem, leányka...	1
   E gyönyörre minden szó kevés!	1
   Általadtad nekem a bokrétát,	1
   Most is itt van az szivem felett;	1
   S ha fölhajtod egykor szemfedőmet,	1
   Akkor is még szívemen leled.	1
   Higgy nekem, hogy szívem és bokrétád	1
   Egy időben, együtt hamvad el...	1
   Milyen édesen fog majd pihenni	1
   Ő alatta e fáradt kebel!	1
   S amig élek, addig paizsom lesz.	1
   Oly szükséges nekem a paizs!	1
   Most merészen állok ki, ha mindjárt	1
   Az egész föld ostromolna is.	1
   Rágalom, gúny, ármány, balszerencse	1
   Szórhatnak rám millió nyilat:	1
   Szánakozva nézem ellenségim	1
   E tündér virágpaizs alatt.	1
   Buda, 1845. augusztus	1
DRÁGA ORVOS ÚR...	1
   "Drága orvos úr!" szólék eszemhez,	1
   "Látogassa meg csak szívemet;	1
   Látogassa meg, kérem... roszul van...	1
   És gyógyítsa ki, ha még lehet.	1
   Nagy bizalma van szivemnek önben,	1
   Mert ön már többször segíte rajt.	1
   De siessen, kérem, csak siessen,	1
   Még talán elűzheti a bajt."	1
   És az ész, ez a jó háziorvos,	1
   Nem késett, hanem lesietett,	1
   És megrémült és fejét csóválta,	1
   Meglátván a vérző beteget;	1
   S így kiálta föl: "Fiatalember,	1
   Mit cselekszik ön, az istenért?	1
   Sebe mélyebb s szélesb a Dunánál -	1
   Mért is nem vigyáz magára, mért?	1
   De legyünk csak egy kis türelemmel,	1
   Még talán... talán segíthetek."	1
   Szóla, és a sebet megvizsgálván,	1
   Abba balzsamot csepegtetett.	1
   "Ah!" felelt a szív, "ön a reménynek	1
   Balzsamát használja?... hagyjon föl...	1
   Kínom szörnyü... gyógyuljak, vagy haljak!...	1
   A reménység sem gyógyit, sem öl."	1
   Pest, 1845. augusztus	1
HOL VAN OLY NAGY PUSZTASÁG...	1
   Hol van oly nagy pusztaság, mint keblem?	1
   Oh, e puszta oly határtalan!	1
   Jobbra, balra terméketlen föld, csak	1
   Közepében egy élőfa van.	1
   S hol van olyan nagy élőfa, mint ez?	1
   Árnyat az egész világra vet!	1
   Tudjátok: mi e roppant fa keblem	1
   Pusztájában?... ez a gyűlölet.	1
   El fog dőlni e világborító	1
   Fa, ha majd egy órjás megjelen.	1
   E világborító fát eldöntő	1
   Óriás a boldog szerelem.	1
   Pest, 1845. augusztus	1
SÍRBA TETTÉK...	1
   Sírba tették első szeretőmet.	1
   Búm e síréj holdvilága volt.	1
   Uj szerelmem, mint nap, jött ez éjre	1
   Fölkelt a nap... halványúl a hold.	1
   Pest, 1845. augusztus	1
NŐ SZERELMEM...	1
   Nő szerelmem, egyre nő, pedig már	1
   Végtelen tengerré árada.	1
   És amint nő: szaporodik benne	1
   A szörnyeknek rémes tábora.	1
   És ha benne a rémek mozognak,	1
   És ha rajta szélvész vágtatott:	1
   Föl az égre csap szilaj hulláma,	1
   S lemos onnan minden csillagot.	1
   És mi kelti e vihart?... az eszme:	1
   Ha te, lyányka, nem lennél enyém!	1
   Iszonyú ez éj és e sötétség	1
   S villám benne égő agyvelőm.	1
   Oh, az ily perc helyett egy öröklét	1
   A pokolban áldás volna rám!...	1
   Múl a vész, a tenger csendesül, ha	1
   Ezt az eszmét elzavarhatám.	1
   Csendesűl a tenger és lesímul,	1
   És a tengerpartra lépek én,	1
   S ott remények erdejében járok;	1
   Oh, mi szép zöld erdő a remény!	1
   A remények szép zöld erdejében	1
   Két galamb ül s búg egy ág felett,	1
   S én, lyánykám, azt gondolom: jövőben	1
   E galambpár én leszek veled!	1
   Pest, 1845. augusztus	1
MEG NE ÍTÉLJ...	1
   Meg ne ítélj a találkozásról,	1
   Mely közöttünk a legelső volt!	1
   Mint magát ekkor viselte nyelvem:	1
   Az nem mindig olyan néma, holt.	1
   Ajkaimról hallhatják gyakorta	1
   A beszéd megáradt folyamát,	1
   S közbe-közbe tréfa úszik árján,	1
   Mint enyelgő csónakos-család.	1
   De midőn tevéled összejöttem,	1
   Ajkamon szó, hang meg nem jelent.	1
   Fergeteg ha van keletkezőben:	1
   Megelőzi temetői csend.	1
   Fergeteg volt itt keletkezőben,	1
   Fergetegre készült kebelem,	1
   S az kitört már... ontja villámlását,	1
   Mennydörgését a vad szerelem.	1
   Zúg, süvölt és szaggat és ront és bont	1
   Bennem a föllázadt fergeteg...	1
   De tűröm; tán egykor, mint szivárványt,	1
   Látom majd viszonszerelmedet.	1
   Pest, 1845. augusztus	1
VOLTAK SOKKAL JELESEBBEK...	1
   Voltak sokkal jelesebbek, mint én,	1
   Hírök mégis elfelejtve már.	1
   Hát tirátok, dalaim, tirátok	1
   A jövendőben vajjon mi vár?	1
   Éltek-e ti még akkor, midőn már	1
   Én fölöttem fűvek lengenek?	1
   Úgy, miként a lantnak húrja, mely, ha	1
   Elszakad, még aztán is zeneg.	1
   Nem bánom, ha, amit eddig irtam,	1
   Nem bánom, ha mindaz elenyész;	1
   Csak amit tehozzád írok, lyányka,	1
   Ezt ne bántsa elmulási vész.	1
   S én hiszem, hogy ezt idő nem bántja:	1
   Szent lesz minden hozzád írt dalom,	1
   Mert hisz azok a mennyből erednek,	1
   Kék szemedből, szőke angyalom!	1
   Pest, 1845. augusztus	1
VADONERDŐ A VILÁG...	1
   Vadonerdő a világ körűlem,	1
   Oly sötét, oly éktelen vadon!	1
   Benne járok én, elfáradt vándor;	1
   Éj van és az útat nem tudom.	1
   Egy kicsiny fény rezg amott előttem	1
   Ágak-bogak gyér nyilásin át;	1
   Te vagy az, te szeretett leányka,	1
   Követem fényednek sugarát.	1
   Vajjon e fény mécsvilág-e - ahol	1
   Nyughatom majd - egy csöndes tanyán?	1
   Vagy csalóka bolygótűz csak, amely	1
   Temetőbe... sírba visz talán?	1
   Pest, 1845. augusztus	1
NINCS JOGOM, HOGY...	1
   Nincs jogom, hogy féltselek, leányka,	1
   Mert hiszen nem is vagy még enyém;	1
   Néha mégis szerelemféltés, e	1
   Legborzasztóbb mennykő üt belém.	1
   Elsötétül a világ ilyenkor...	1
   Elsötétül? nem, sőt meggyulad...	1
   Végitélet van... az alkotó az	1
   Angyalokkal trombitát fuvat.	1
   Harsog az arkangyal trombitája...	1
   Agyvelőm reng... szerteszét szakad...	1
   Mert reám igy dörg le az itélet:	1
   A te sorsod örök kárhozat!	1
   Szalkszentmárton, 1845. aug. 20. - szept. 8. között	1
SZÁZ ALAKBA...	1
   Száz alakba öltözik szerelmem,	1
   Száz alakban képzel tégedet.	1
   Majd sziget vagy s vívó szenvedélyem	1
   Mint szilaj folyam fut körüled.	1
   Máskor ismét, édes kedvesem, hogy	1
   Szentegyház vagy, én azt gondolom,	1
   És szerelmem mint repkény huzódik	1
   Fölfelé a szentegyház-falon.	1
   Néha gazdag útas vagy s szerelmem	1
   Mint az útonálló megrohan,	1
   Néha meg mint jámbor alamizsnás	1
   Lép elédbe alázatosan.	1
   Majd a Kárpát vagy, s én ott a felhő,	1
   S mennydörgéssel ostromlom szived.	1
   Majd meg rózsalomb vagy, s én körűled	1
   Csalogányként zengek éneket.	1
   Im, szerelmem ekkép változik, de	1
   Soha meg nem szűnik, mindig él,	1
   S nem gyöngül, ha néha szelidebb is...	1
   Gyakran csendes a folyó, de mély!	1
   Szalkszentmárton, 1845. aug. 20. - szept. 8. között	1
MEGVALLOM, HOGY...	1
   Megvallom, hogy én az iskolában	1
   Rest tanúló voltam, szörnyü rest.	1
   Légy tanítóm, jó leányka, tőled	1
   Majd tanúlok édesörömest.	1
   S okvetetlen tőled kell tanulnom,	1
   Amit mostan tudni akarok,	1
   Nem tanulják azt az iskolában,	1
   Nem tudják azt a professzorok.	1
   Nos, leányka, lész-e hát tanítóm?	1
   Kell-e tőlem a professzorság?	1
   Azt szeretném én csak megtanulni:	1
   Mit tesz az a szó, hogy "boldogság"?	1
   Nem kerűl ám sok fáradságodba,	1
   Ne gondold; csak egy kis percig vársz...	1
   Szólnod sem kell... minek?... egy tekintet	1
   Mindent oly szépen megmagyaráz.	1
   Szalkszentmárton, 1845. aug. 20. - szept. 8. között	1
ÁLMAIMBAN GYAKRAN...	1
   Álmaimban gyakran látogatsz meg,	1
   Életemnek legszebb álma te!	1
   Onnan van, mert rajzolásit elmém	1
   Minden este véled végzi be.	1
   Te vagy elmém végső gondolatja,	1
   Mielőtt bezárkozik szemem,	1
   Igy az égen, mielőtt az éj jön,	1
   A szép alkony mindig ott terem.	1
   Hej, leányka, akarod-e tudni:	1
   Álmaimnak foglalatja mi?	1
   Rövid az, de oly szép!... látlak téged	1
   Szerelemmel rám mosolygani.	1
   Ha ez igy van, mint álmodni szoktam,	1
   Ha szeretsz tán engem, oh leány!	1
   Add tudtomra, kérlek, hogy ne légyen	1
   Boldogságom álomkép csupán.	1
   De ha nincs igy, oh, ha nem szeretsz, s tán	1
   Kebled értem soha nem hevül:	1
   Akkor... akkor legjobb lesz alunnom	1
   És álmodnom véghetetlenül.	1
   Kérem istent, hogy ne ébresszen föl	1
   Az ítéletkor se engemet;	1
   Jobb itt lenn csak álmodnom, hogy bírlak,	1
   Mint a mennyben lennem nélküled!	1
   Szalkszentmárton, 1845. aug. 20. - szept. 8. között	1
SZERELEMNEK LOBOGÓJA...	1
   Szerelemnek lobogója szívem,	1
   Érte két szellem viaskodik;	1
   Rémes a harc és mindennap eltart	1
   Kora regtől késő alkonyig.	1
   Egyik szellem, hófehér ruhába	1
   Öltözködve, a vidám remény;	1
   Másik szellem a mogorva kétség,	1
   Öltözködve hollófeketén.	1
   Egyre vínak, és nem tudhatom még:	1
   Győzedelmes melyikök lehet?	1
   Attól tartok, hogy kettészakítják	1
   E szerelmi zászlót, szívemet!	1
   Szalkszentmárton, 1845. aug. 20. - szept. 8. között	1
ALACSONY KIS HÁZ...	1
   Alacsony kis ház az én lakásom;	1
   A tiéd magas, nagy palota.	1
   Jaj nekem, jaj énnekem, leányka,	1
   Nem emelkedhetem én oda...	1
   De miért ne egyesülhetnénk mi?	1
   Énhozzám le mért ne hajlanál?	1
   Le a völgybe tér a hegy patakja,	1
   S az égről a nap a földre száll.	1
   Igy, mint a nap földre száll az égről,	1
   És a völgybe hegyről a patak:	1
   Palotádból, lelkem szép galambja,	1
   Szállj le hozzám, hogy birhassalak!	1
   Én hiszem, hogy boldogabb lennél te	1
   Itt lenn nálam, mintsem odafenn.	1
   A magasban hűvös levegő van,	1
   A tavasz legszebb a völgyeken.	1
   Szép tavasz vár, ha lejősz, leányka,	1
   Szerelemnek ékes tavasza;	1
   Nem mulandó e tavasz viránya,	1
   Mint az, melyet a május hoza.	1
   A mezőkre jő az ősz és hervaszt,	1
   Ahol látja a virágokat.	1
   Titkos, rejtett kert szivem szerelme,	1
   A hervasztó ősz rá nem akad.	1
   Kell-é e kert, lyányka, és lejősz-e	1
   Hajlékomba?... szűk s kicsinke bár:	1
   Oh azért megférünk benne ketten,	1
   Mint fészkében a páros madár.	1
   Jőj le, lyányka, nem törődöm azzal,	1
   Ha otthagyod minden ékszered...	1
   Mért is volna rajtad ékszer? úgyis	1
   Elhomályosítja azt szived.	1
   Szalkszentmárton, 1845. aug. 20. - szept. 8. között	1
MIHELYEST MEGLÁTTALAK...	1
   Mihelyest megláttalak, leányka,	1
   Én azonnal megszerettelek.	1
   Látásodkor úgy jártam, mint a fa,	1
   Amelyet a villám gyujta meg.	1
   Fa valék én, egy kiszáradott fa,	1
   Melynek lombja szertehulla rég.	1
   Most örűlök rajta, hogy az voltam,	1
   Mert a száraz fa legjobban ég.	1
   Szalkszentmárton, 1845. aug. 20. - szept. 8. között	1
LYÁNYKA, MIKOR...	1
   Lyányka, mikor úgy együtt sétáltunk,	1
   Én nem szóltam és te hallgatál.	1
   Hej! ha tudnám, be sokért nem adnám,	1
   Hogy te ekkor min gondolkozál?	1
   Én csak ilyenféléket gondoltam,	1
   Hogy... izé... bizony már nem tudom:	1
   Mit gondoltam? - csak hogy volt temérdek	1
   Gyönyörűséges gondolatom.	1
   Minden eszmém tündércsengetyű volt,	1
   Mely bűbájosan csilingele,	1
   Bájosan,... de némely'k olyan búsan,	1
   Hogy szivem majd megrepedt bele!	1
   Pest, 1845. augusztus	1
A VILÁGTÓL ELVONULVA...	1
   A világtól elvonulva élni	1
   Egy csöndes kis házfödél alatt,	1
   Elvonulva, lyányka, véled élni...	1
   Oh mily szép, mily édes gondolat!	1
   Itt szeretném hagyni a világot,	1
   Mely ugysem más, mint egy csatatér,	1
   Harcolunk s mi harcaink jutalma?	1
   Legfölebb is tán egy kis babér.	1
   És ezért küszködjem én örökké?	1
   S megvagdalni hagyjam lelkemet?	1
   A babér csak elfödi sebünket,	1
   Elfödi, de nem gyógyítja meg.	1
   Tedd kezembe kezedet, leányka,	1
   S ahová vezetsz: megyek veled;	1
   Oh de messze menjünk, hogy ne lássam	1
   Távolról se a csatahelyet.	1
   Messze menjünk és sebes léptekkel,	1
   Hogy minket ne érjen majd utol	1
   Mult időm emléke, e madár, mely	1
   Harcaimról oly búsan dalol.	1
   Pest, 1845. augusztus	1
AMIÓTA SZERELEMBE...	1
   Amióta szerelembe estem,	1
   Igazán, hogy féleszű vagyok.	1
   Szemkötősdit játszanak fejemben	1
   S falnak mennek a gondolatok.	1
   Nem csoda, ha olyasmit teszek, mit	1
   Józanan tőlem nem láttatok.	1
   Amit szinte szégyenlek kivallni:	1
   A tükörbe is pillantgatok.	1
   Reggel sokszor jó estét kivánok,	1
   És jó reggelt, hogyha este van.	1
   Isten hozott! mondom a menőnek,	1
   S annak, aki jő: élj boldogan!	1
   Tollam gyakran a porzóba mártom,	1
   A tintát meg porzónak veszem.	1
   S mindez hagyján! de mikor szájamba	1
   A szivar tüzes végét teszem...	1
   Erre aztán elmondhatni ám, hogy	1
   Valóságos szerelem sebe.	1
   Te miattad kaptam, lyányka... illő	1
   Volna, hogy csókod gyógyítsa be!	1
   Szalkszentmárton, 1845. aug. 20. - szept. 8. között	1
SOHASEM VOLT AZ SZERELMES...	1
   Sohasem volt az szerelmes, aki	1
   Mondja, hogy rabság a szerelem.	1
   Szárnyat ád ő, és nem rabbilincset,	1
   Szárnyat ád ő... azt adott nekem.	1
   S a madárnak nincsen olyan szárnya,	1
   Mint minőt a szerelem növeszt.	1
   El sem kezdem oly parányisággal,	1
   Mint a föld, hogy átröpüljem ezt.	1
   Szállok én az angyalok kertébe,	1
   Föl az égre, pillantás alatt,	1
   S koszorúba fűzöm ott e kertnek	1
   Lángrózsáit, a csillagokat.	1
   Majd ez égi fény borít el, majd az	1
   Alvilágnak éjszakája föd...	1
   Szállok és egy pillanatban látok	1
   Istent s mennyet, poklot s ördögöt.	1
   Nincsen itt tér, nincsen itt időköz,	1
   Hogyha szárnyam fölkerekedik;	1
   A világnak megteremtésétől	1
   Szállok a végső itéletig.	1
   S így ha mennyet és poklot bejárok:	1
   A pokolban ami gyötrelem	1
   És a mennyben ami üdvesség van,	1
   Egy percben mindazt átérezem.	1
   Szalkszentmárton, 1845. aug. 20. - szept. 8. között	1
A BOKRÉTÁT, MELYET...	1
   A bokrétát, melyet nekem adtál,	1
   Háromszin szalaggal kötted át.	1
   Szereted te a hazának színeit,	1
   Lyányka, mert szereted a hazát.	1
   Adok én is három szint cserébe:	1
   A zöld színnek vedd reményimet,	1
   A fehérnek halovány orcámat,	1
   A pirosnak vérző szívemet.	1
   Szalkszentmárton, 1845. aug. 20. - szept. 8. között	1
FA LESZEK, HA...	1
   Fa leszek, ha fának vagy virága.	1
   Ha harmat vagy: én virág leszek.	1
   Harmat leszek, ha te napsugár vagy...	1
   Csak, hogy lényink egyesüljenek.	1
   Ha, leányka, te vagy a mennyország:	1
   Akkor én csillagá változom.	1
   Ha, leányka, te vagy a pokol: (hogy	1
   Egyesüljünk) én elkárhozom.	1
   Szalkszentmárton, 1845. aug. 20. - szept. 8. között	1
ŐSZI REGGEL JÁROK...	1
   Őszi reggel járok a szabadban,	1
   De hiába nézek szerteszét;	1
   Sűrü ködnek fátyolában a táj,	1
   A toronynak látni csak hegyét.	1
   A természet elhagyott szentegyház;	1
   Nincsen benne buzgó népe már:	1
   A virágok... s hallgat orgonája,	1
   Hallgat a sok énekesmadár.	1
   A természet néma szentegyháza	1
   Fölzajlik még egyszer az idén	1
   - A tavasznak mintegy viszhangjául -	1
   A szüretnek megjövetelén.	1
   A szüret víg, kellemes mulatság.	1
   Gyakran ekkép sóhajtott szivem:	1
   Be szeretnék én is szüretelni,	1
   Mért nincs nekem is szőlőhegyem?...	1
   Most beérném egyetlen gerezddel,	1
   Egy egész szőlőhegy nem epeszt;	1
   Hej, beérném én veled, leányka,	1
   Te legszebb, legédesebb gerezd!	1
   Szalkszentmárton, 1845. aug. 20. - szept. 8. között	1
HÁBORÚVAL ÁLMODÁM...	1
   Háborúval álmodám az éjjel,	1
   Háborúba hítták a magyart;	1
   Fölhivó jelül, mint hajdanában,	1
   Országszerte járt a véres kard.	1
   S fölriadt a véres kard láttára,	1
   Akinek csak egy csepp vére volt.	1
   A szabadság drága koszorúja,	1
   Nem hitvány pénz volt a harci zsold.	1
   Épen e nap volt menyegzőnk napja,	1
   Az enyém, leányka, s a tiéd;	1
   S én, hogy haljak a honért, elhagytam	1
   Házasságunk első éjjelét.	1
   Úgye, lyányka, a menyegző napján	1
   Menni és meghalni, szörnyű vég?	1
   És mégis, ha rákerülne a sor,	1
   Ugy tennék, mint álmomban tevék.	1
   Szalkszentmárton, 1845. aug. 20. - szept. 8. között	1
ÉLETEM MOST...	1
   Életem most egyetlen kivánság:	1
   Megnyerhetni, lyányka, szívedet!	1
   Néha mégis csaknem azt ohajtom:	1
   Vajha ne szeretnél engemet.	1
   Azt hiszem, hogy sorsom a tiéddel	1
   Összekötni vétek volna tán;	1
   Az enyém oly boldogtalan, oly bús,	1
   A tiéd oly boldog, oly vidám!	1
   Berekesszem a szelíd galambot	1
   Vérszomjas vadállatok közé?	1
   Tengerekre, vészes tengerekre	1
   A kicsiny sajkát vezessem-é?	1
   Nem járnál-e ugy mellettem, lyányka,	1
   Mint ott a galamb s a sajka jár?	1
   Megbirnád-e a balsorsot? melyet	1
   Én megbírok, mert megszoktam már...	1
   Csak szeress te engemet, leányka,	1
   Szenvedésim tudni sem fogod.	1
   Nem borúl el soha én miattam,	1
   Nem borúl el fényes homlokod.	1
   Megkiméllek bánatomtól téged,	1
   Mint a föld a napot, kedvesét.	1
   Víg, derült ő, s ha lenyugszik a nap:	1
   Akkor lesz csak szomorú, sötét.	1
   Szalkszentmárton, 1845. aug. 20. - szept. 8. között	1
A LETARLOTT...	1
   A letarlott, megsárgult vidéken	1
   Szomorúan űl az őszi köd...	1
   Mult időmnek szomorú emléke	1
   Őszi ködként ült szivem fölött.	1
   Feljön a nap fényes arculatja	1
   És eloszlik a szomoru köd...	1
   Fényes arcod megláttam, leányka,	1
   S világosság lett szívem fölött.	1
   Oh, de, lyányka, ugy ne tégy, mint a nap,	1
   Mely azért veré el a ködöt,	1
   Csak azért, hogy tisztán lássék: milyen	1
   Hervadás van a világ fölött.	1
   Szalkszentmárton, 1845. aug. 20. - szept. 8. között	1
HA AZ ISTEN...	1
   Ha az isten ekkép szólna hozzám:	1
   "Fiam, én neked megengedem,	1
   Hogy ugy halj meg, mint magadnak tetszik."	1
   Erre kérném akkor istenem:	1
   Legyen ősz, de szép, szelíd, derült ősz,	1
   Sárga lombon fényes napsugár;	1
   Sárga lomb közt zengje végdalát egy	1
   A tavasztól elmaradt madár.	1
   S valamint az őszi természetre	1
   A halál jön észrevétlenül:	1
   Énreám is így jőjön... csak akkor	1
   Vegyem észre, ha mellettem ül.	1
   Ekkor, mint a lombon a madárka,	1
   Zengjem én is el végdalomat	1
   Bűvös hangon, mely le a sziveknek	1
   Fenekére s föl az égbe hat.	1
   És ha vége a varázséneknek:	1
   Ajkaimat egy csók zárja be,	1
   A te csókod, szőke szép leány, te	1
   Földi lények legdicsőbbike! -	1
   De ha ezt nem engedné az isten,	1
   Kérném akkor, hogy tavasz legyen,	1
   Harc tavasza, hol rózsák teremnek,	1
   Véres rózsák, férfikebleken.	1
   S lelkesítve zengjenek a harcok	1
   Csalogányai, a trombiták,	1
   Ott legyek, s az én szivemből szinte	1
   Nőjön egy halálos vérvirág.	1
   S ha ledőlök ekkor paripámról:	1
   Ajkaimat egy csók zárja be,	1
   A te csókod, te szép szabadság, te	1
   Égi lények legdicsőbbike!	1
   Szalkszentmárton, 1845. aug. 20. - szept. 8. között	1
ELNÉMULT A FERGETEG...	1
   Elnémult a fergeteg süvöltő	1
   Hárfájának zordon éneke.	1
   Nyúgodt a táj, mint az arc, mely küzdött	1
   A halállal s már kiszenvede.	1
   Oly szelíd, szép őszi délután van!	1
   Itt-ott látni csak kis felleget;	1
   A viharból ugy maradt meg ez, mint	1
   Bús időkből az emlékezet.	1
   A faluknak bádogtornyait a	1
   Nap sugári megaranyozák;	1
   Délibábak távol tengerében	1
   Mint hajók lebegnek a tanyák.	1
   Áttekintek a nagy láthatáron,	1
   Rónaság ez, völgy- és hegytelen.	1
   Szívem is most ily végetlen róna...	1
   Nincsen benne más, csak szerelem.	1
   Szívem olyan tele szerelemmel,	1
   Hogy terhétől csaknem elesik.	1
   Ugy vagyok, mint a fa, melynek ága	1
   Alig birja dús gyümölcseit.	1
   Szívem így, megtelve szerelemmel,	1
   Egy pohár, amely csordultig áll...	1
   Drága bor!... s ha a lyány porba önti?	1
   Kár lesz... inkább idd ki te, halál!	1
   Szalkszentmárton, 1845. aug. 20. - szept. 8. között	1
ARCKÉPEMMEL...	1
   Arcképemmel, lelkem arcképével	1
   Ajándékozlak meg tégedet.	1
   Nem bánom, ha senkinek sem tetszik,	1
   Csak neked tessék, lyánykám, neked!	1
   Lelkem egy könyv, amely mindig nyitva,	1
   Olvashatja, ki mellette jár.	1
   Olvassák is - a sok forgatásban	1
   Össze is van az szaggatva már.	1
   Lelkem gyűrü, egy acélgyürű; de	1
   Láthatsz benne drágaköveket.	1
   Legnagyobb, legszebb ezen kövek közt	1
   Egy gyémánt, a tiszta becsület.	1
   Lelkem oszlop, egy kősziklaoszlop,	1
   Mely soha meg nem rendíttetett,	1
   Nem reszket... csak egy, csak egy esetben:	1
   Hogyha rászáll szép tekinteted.	1
   Lelkem felhő, egy haragvó felhő,	1
   Gyakran ontja a villámokat;	1
   De, leányka, te ne félj! - a villám	1
   Tölgyeket sujt, nem virágokat.	1
   Lelkem Illés próféta, a mennybe	1
   Száll a dicsőség lángszekerén...	1
   Híj öledbe, lyányka, s lángszekérről	1
   És mennyországról lemondok én!	1
   Szalkszentmárton, 1845. aug. 20. - szept. 8. között	1
AVVAGY ÉN MÁR SOHA...	1
   Avvagy én már soha meg nem nyugszom?	1
   Mindörökké tart e lelki harc?	1
   Oh leányka, e véget nem érő	1
   Kínozással, mondd, hogy mit akarsz?	1
   Mert te kínzasz, mert te gyötresz engem,	1
   Pedig én meg nem bántottalak;	1
   Vagy talán az megbántás előtted,	1
   Hogy szeretlek, hogy imádalak?	1
   És ezért kell oly sokat szenvednem,	1
   Oly sokat, amennyit csak lehet!	1
   Szívemet megvesztegetted, lyányka,	1
   Hogy örökké verjen engemet.	1
   S ezelőtt még, ha reggeltül estig	1
   Gyötörtettem is a kínpadon:	1
   Az enyém volt a pihentető éj;	1
   Most sem éjem többé, sem napom!	1
   Mint galamb száll én felém az álom,	1
   De reám nem édesgethetem:	1
   A galamb félénk madár... tovább száll...	1
   Elriasztja dobogó szivem.	1
   Kérlek, lyányka, parancsolj szivemnek,	1
   Csendesítsd le e vad pártütőt,	1
   Nehogy egyszer a kétségb'esésnek	1
   Óráján keresztüllőjem őt!	1
   Szalkszentmárton, 1845. aug. 20. - szept. 8. között	1
AZT HIVÉM, HOGY...	1
   Azt hivém, hogy csak az emberek közt	1
   Van irigység és kajánkodás.	1
   Csalatkoztam! mert amilyen a föld,	1
   Ott fenn az ég egy cseppel se' más.	1
   Földön, égen nincs valódi béke;	1
   Örökös harc, örökös zavar.	1
   Mint a földön, épenúgy az égen	1
   Minden csak uralkodni akar.	1
   A nap és éj háborút viselnek,	1
   Hol az egyik, hol a másik nyér.	1
   Mi a hajnal és az alkony?... a nap	1
   S éj közötti harcban elfolyt vér.	1
   És mi a hold? egy zsarnok király ő,	1
   És jobbágyai a csillagok.	1
   És a jobbágy, ki nagyon tündöklik?	1
   Jaj neki, mert számüzetni fog.	1
   Hány jobbágyát számüzé e zsarnok!	1
   Minden éjjel hull alá nehány...	1
   Tán te is így fényedért az égből	1
   Száműzött csillag vagy, szép leány?	1
   Szalkszentmárton, 1845. aug. 20. - szept. 8. között	1
MESSZE ESTEM...	1
   Messze estem, oh lyánykám, beszédes	1
   Szemeidnek szép sugáritól...	1
   (Szemeidből jóság és vidámság,	1
   E kedves két égi gyermek szól.)	1
   Messze estem tőled, oh, te szép lyány.	1
   Te aranyba foglalt drágakő!	1
   De a nap, hol majd elédbe állok,	1
   Ez a nagy nap nemsokára jő.	1
   Nagy lesz e nap, sorsomat határzó,	1
   Mint Waterloo Napoleonét.	1
   Még király vagyok... kevélyen hordom	1
   Koronámat, a fényes reményt.	1
   Oh, de mi lesz éltem, ha fejemről	1
   Porba hull e drága korona?	1
   Mi lesz akkor éltem?... fájdalomnak	1
   Oceánján a Szentilona.	1
   Szalkszentmárton, 1845. aug. 20. - szept. 8. között	1
MILYEN FUCSA ÁLMAM...	1
   Milyen furcsa álmam volt az éjjel!	1
   Lyányka, te megszúrtad szívemet,	1
   És belőle minden vér kifolyt; de	1
   Minden csepp vérből egy rózsa lett.	1
   Mit jelenthet ez az álom?... semmit,	1
   Csak azt, hogy ilyen a szerelem;	1
   A szegény szivet halálra gyötri,	1
   S olyan édes ez a gyötrelem!	1
   Szalkszentmárton, 1845. aug. 20. - szept. 8. között	1
FÉLRE MOSTAN...	1
   Félre mostan, félre a fejemről,	1
   Bú, te fekete, nehéz sisak!...	1
   Jer, jókedv, te könnyü tarka csákó,	1
   Melyen pajkos tollak inganak.	1
   Félre, bú, te lándzsa, mely szögezve	1
   Vagy tulajdon gazdád keblinek...	1
   Jer, jókedv, te szép virágbokréta,	1
   Mit keblemre bátran tűzhetek.	1
   Félre, bú, te alvilági kínpad,	1
   Amelyen a szív mártírkodik...	1
   Jer, jókedv, te hattyutollas párna,	1
   Melyen a szív mennyről álmodik.	1
   Jöszte, jókedv! jöszte, víg barátom,	1
   Csapjunk egy hatalmas ünnepet,	1
   Oly hatalmast, aminő közöttünk	1
   Még soha nem ünnepeltetett.	1
   Jöszte, jókedv! fényes szivárványod	1
   Vond keresztül a nagy ég-iven;	1
   Jöszte, kezdd el szép szellemzenédet,	1
   Hadd táncoljon lelkem és szivem!	1
   Kérdezed, jókedv barátom, hogy mért,	1
   Mért tartunk ilyen nagy ünnepet?	1
   Csak azért, mert megtudom: a lyányka	1
   Szeret-e hát avvagy nem szeret?	1
   Hogyha visszatérünk a leánytól	1
   És szerelmet tőle nem hozunk:	1
   Messze utra küldelek, barátom,	1
   S többé tán nem is találkozunk.	1
   Megvallom, hogy eddig én reszkettem	1
   Az időtől, mely most jőni fog,	1
   De kihamvadt bátorságom lángja	1
   Most, hogy épen kell, megint lobog.	1
   Gyalázat a gyáva katonára,	1
   Ki a síkra búsfélénken áll -	1
   Vigalomra hát - vigan rohanjunk	1
   A csatába - élet vagy halál - - !	1
   Szalkszentmárton, 1845. aug. 20. - szept. 8. között	1
OH MI SZÉP...	1
   Oh mi szép a vándorélet... oh az	1
   Irigylendő vándormadarak!	1
   Nem tudják ők, nem tudják: mi a tél,	1
   Egy tavaszból másba szállanak.	1
   Vándorolni... vándorolni, mint a	1
   Fecske, mint a gólya, szabadon:	1
   Add e sorsot énnekem, teremtőm!	1
   Hajdan ez volt a kivánatom.	1
   Oh mi szép a házi élet... oh az	1
   Irigylendő házi madarak!	1
   Mit törődnek ők téllel, tavasszal?	1
   Fészkeikben olyan boldogak.	1
   Házasodni, házasodni... élni,	1
   Halni a szerelmi láncokon:	1
   Add e sorsot énnekem, teremtőm!	1
   Mostan ez az én kivánatom!	1
   Szalkszentmárton, 1845. aug. 20. - szept. 8. között	1
FALUN	1
   Király vagyok most minden alkonyon:	1
   A nap pirosló fényt lövel reám,	1
   A nap pirosló búcsusúgara	1
   Biborra festi egyszerű ruhám.	1
   Gyönyörrel járom estenként a tájt,	1
   Kilépvén a kis házfödél alól;	1
   Porfellegekben a nagy ég alatt	1
   A hazatérő nyáj kolompja szól.	1
   Elandalodva hallom e zenét,	1
   Elandalodva szemlélek körűl;	1
   És messze látok, mert mindenfelé	1
   Megmérhetetlen rónaság terűl.	1
   A rónaságnak messze tengerén	1
   Imitt-amott áll egy fa, mint sziget,	1
   S hová imát küld a mohamedán:	1
   Kelet felé ez hosszu árnyat vet.	1
   Miként csatában a sebzett vitéz,	1
   Elvérzik a nap végre, s elesik;	1
   S mint a dicsőség a vitéz-halált,	1
   A napot csillagok s hold követik.	1
   Körűlem éj van, fényes éjszaka;	1
   A csillagfényes éjben méla csend,	1
   Oly csend, hogy szinte vélem hallani,	1
   Mit a holdban szent Dávid lantja zeng.	1
   A szomszéd tóból a vadlúdakat	1
   Látom csapatban messzeszállani;	1
   Szivemből is föl- és elszállanak	1
   A nagyravágyás, hír vad álmai.	1
   Feledni kezdem Pestet és zaját,	1
   S jövendőm minden büszke terveit;	1
   Jobb lenne élnem, így gondolkodom,	1
   Jobb lenne élnem elfeledve itt.	1
   A fölmagasztalt nagy nevek között	1
   Ne hangoztassa senki nevemet,	1
   Csak szőlőm és szántóföldem legyen,	1
   Termők piros bort s fehér kenyeret.	1
   S midőn szőlőmbül s szántóföldemről	1
   Házamba térek este: hozza be	1
   Majd a piros bort s fehér kenyeret	1
   Piros menyecskének fehér keze.	1
   S ha a késő halálnak ujjai	1
   A férj és nő szemét majd befogák:	1
   Tegyék egy sírba a két aggastyánt	1
   Nem tettetésből síró unokák.	1
   Szalkszentmárton, 1845. aug. 20. - szept. 8. között	1
A JÓ ÖREG KOCSMÁROS	1
   Itt, ahonnan messze kell utazni, míg az	1
   Ember hegyet láthat, itt a szép alföldön,	1
   Itten élek én most megelégedéssel,	1
   Mert időm vidáman, boldogságban töltöm.	1
   Falu kocsmájában van az én lakásom;	1
   Csendes kocsma ez, csak néha zajlik éjjel.	1
   Egy jó öregember benne a kocsmáros...	1
   Áldja meg az isten mind a két kezével!	1
   Van szállásom itten s ennem-innom ingyen,	1
   Sohasem volt ennél jobb gondviselésem.	1
   Az ebédre nem kell senkit is megvárnom,	1
   És mindnyájan várnak énrám, hogyha késem.	1
   Csak egyet sajnálok: az öreg kocsmáros	1
   Összekoccan néha jó feleségével;	1
   No de amint összekoccan, meg is békül...	1
   Áldja meg az isten mind a két kezével!	1
   Elbeszélünk néha a letűnt időkről.	1
   Hej, régibb idői boldogak valának!	1
   Háza, kertje, földje, pénze, mindene volt,	1
   Alig tudta számát ökrének, lovának.	1
   Pénzét a hitetlen emberek csalása,	1
   Házát a Dunának habjai vitték el;	1
   Igy szegényült el a jó öreg kocsmáros...	1
   Áldja meg az isten mind a két kezével!	1
   Alkonyúló félben van már élte napja,	1
   S ilyenkor az ember nyúgodalmat óhajt,	1
   S őreá, szegényre, a szerencsétlenség,	1
   Őreá mostan mért legtöbb gondot és bajt.	1
   Fáradoz napestig, vasárnapja sincsen,	1
   Mindig későn fekszik, mindig idején kel;	1
   Mint sajnálom én e jó öreg kocsmárost...	1
   Áldja meg az isten mind a két kezével!	1
   Biztatom, hogy majd még jóra fordul sorsa;	1
   Ő fejét csóválja, nem hisz a szavamnak.	1
   "Úgy van, úgy" szól később, "jóra fordul sorsom,	1
   Mert hisz lábaim már a sír szélén vannak."	1
   Én elszomorodva borulok nyakába,	1
   S megfürösztöm arcát szemeim könnyével,	1
   Mert az én atyám e jó öreg kocsmáros...	1
   Áldja meg az isten mind a két kezével!	1
   Szalkszentmárton, 1845. aug. 20. - szept. 8. között	1
IMÁDSÁGOM	1
   Elkárhozástól félt szegény anyám,	1
   S talán féltése nem alaptalan.	1
   Tart tőle - s ebben igazsága van -	1
   Hogy már régóta nem imádkozám.	1
   Imádkozom hát; íme két kezem	1
   Szent áhitattal összekulcsolom.	1
   Hallgass meg engem, égi hatalom,	1
   Hallgass meg engem, édes istenem!	1
   Adj énnekem... hó, első a haza.	1
   Hatalmas isten, népem istene!...	1
   De kérni vajjon mit is kellene	1
   Hazámért, melynek annyi a baja?	1
   Ezért csak egy, csak egy a kérelem:	1
   Mely így, mint van, már nem sok évet lát,	1
   Teremtsd egészen ujjá e hazát.	1
   Hallgass meg engem, édes istenem!	1
   És magamért? mit kérjek magamért?	1
   Adj hát nekem szépséges szeretőt,	1
   S amelyen majd meglátogassam őt,	1
   Gyors paripát; aztán sok, sok babért...	1
   Nem hogy fejemet ékesítse, nem,	1
   De hogy, ha nem lesz szénám, abrakom,	1
   Csikóm legyen mivel jól tartanom...	1
   Hallgass meg engem, édes istenem!	1
   Szalkszentmárton, 1845. aug. 20. - szept. 8. között	1
PIROSLIK MÁR A FÁKON A LEVÉL...	1
   Piroslik már a fákon a levél,	1
   Süvölt köztök, süvölt az őszi szél,	1
   Homályos a nap, a mező deres;	1
   Pásztor, betyár meleg tanyát keres.	1
   Meleg tanyát a pásztor csak talál,	1
   Vár ott reá kulacs bor, tele tál.	1
   Ha kifogy a kulacs bor s tele tál,	1
   Lágy párnán felesége vele hál.	1
   Betyár embernek jó tanyája nincs,	1
   Minden felől csörög rá rabbilincs.	1
   Száraz bokorban huzza meg magát,	1
   Átkozza a hűs őszi éjszakát.	1
   Dömsöd, 1845. szeptember	1
FELHŐ ÉS CSILLAG	1
   Mikor isten a férfit teremté,	1
   Homlokára szállt sötét ború,	1
   Nem tudom mért?... csakhogy e borúból	1
   Lett a felhő s égiháború.	1
   Mikor isten a hölgyet teremté,	1
   Örömében sírva fakadott.	1
   Most is látni ez örömkönnyeknek	1
   Cseppjeit, a sok szép csillagot.	1
   Cinkota, 1845. szeptember	1
CSÁSZÁR FERENC ŐNAGYSÁGÁHOZ	1
   Nagyságos úr! ismer engem,	1
   Tudja azt a rosz szokásom,	1
   Hogy az igazságot isten-	1
   S embernek szemébe vágom.	1
   Nagyságos úr! ön nem isten,	1
   Csak ember, de az sem nagy ám!	1
   S így az igazságot önre	1
   Ugyan mért ki ne mondanám?	1
   Nagyságos úr! kimondom azt,	1
   Mert ön énnekem nem árthat;	1
   Cenzurázni nem akarok,	1
   És így nem rejiciálhat.	1
   Nagyságos úr! meglehet, hogy	1
   Önnek számtalan bűne van;	1
   Mind leimádkozhatja... de	1
   Van egy megbocsáthatatlan.	1
   Nagyságos úr! tudja mi ez?	1
   Nem, hogy engemet kritizál,	1
   A világért sem az!... hanem	1
   Az, hogy ön verseket csinál.	1
   Nagyságos úr! az isten szent	1
   Szerelmére, mit gondol ön?	1
   Azt hiszi: a költészet a	1
   Nagyságos címmel együtt jön?	1
   Nagyságos úr! a költőnek	1
   Szükséges, hogy lelke légyen;	1
   Hanem önnek lélek helyett	1
   Spongyia van a szivében.	1
   Nagyságos úr! a spongyia	1
   Lángot nem vet, szikrát sem ád,	1
   Akármikép ütik, verik...	1
   Minek üti-veri tehát?	1
   Nagyságos úr! valahányszor	1
   Az ön verseit olvasám,	1
   Tudja: mi jutott eszembe?	1
   Az, hogy: asinus ad lyram.	1
   Drága, tisztelt nagyságos úr!	1
   Az ön atyja csizmadia;	1
   Önnek is jobb lenne, ezt a	1
   Mesterséget folytatnia.	1
   Pest, 1845. szeptember 10. után	1
AZ UTÓSÓ EMBER	1
   Mi az fölöttem? ég vagy sírbolt?	1
   Igen, sírbolt, amelyben a föld,	1
   Ez óriás koporsó fekszik.	1
   És ott fejem fölött az a fény	1
   A nap? vagy a sírbolti lámpa?	1
   Igen, sírbolti lámpa, melynek	1
   Bágyadtan pislogó sugára	1
   Sötétségét a síri éjnek	1
   Halvány piros-sárgára festi.	1
   S mily hallgatás!... de, hah, mi zendül	1
   A némaságnak közepette?	1
   Madárszó vagy leánydal? Oh nem!	1
   A férgek rágják a koporsó	1
   Behunyt szemű, hideg lakóit.	1
   Igen, behunyvák a szemek mind,	1
   Melyekben egykor szerelemnek	1
   S gyűlölségnek szikrája lángolt,	1
   S amelyekből oly undorítón	1
   Nézett ki, mint a kéjleányok	1
   A bordélyházak ablakából,	1
   A gőg, irígység, elbizottság,	1
   A megvetés, alázatosság.	1
   Behunyvák a szemek, s hideg már	1
   A szív, e kis pokol, amely száz	1
   Meg száz ördögnek volt tanyája,	1
   Hol a bünök máglyája égett	1
   Kihamvadatlan lángolással.	1
   Hanem már mindeneknek vége.	1
   Alszik már a becsűletorzás,	1
   Barát- s honárulás, s egyéb szörny,	1
   S amely őket nyomban követte,	1
   A lelkiösmeret marása...	1
   De ez nagyon régen halt már meg,	1
   Az újabb kornak nemzedéke	1
   Ismerte ezt csupán hiréből.-	1
   Mindennek vége. Minden alszik.	1
   Becsukva a szem. Hűlve a szív.	1
   Csak én magam vagyok még élő	1
   A sírbolt roppant üregében,	1
   S tünődöm, egy vendégre várván,	1
   A késedelmező halálra.	1
   Halál, mért nem jösz? félsz talán, hogy	1
   Megbirkozom veled s legyőzlek?	1
   Ne félj, nem az vagyok, ki voltam,	1
   Ki egykor vakmerő kebellel	1
   Dacoltam sorssal és világgal.	1
   Bátran jöhetsz. Meg nem támadlak.	1
   Hagyom magam. Erőtelen hang	1
   Leszek. Te szélvész légy. Sodorj el.	1
   Pest, 1845. szeptember 10-24. között	1
HÁROM SZÍV TÖRTÉNETE	1
   Volt egy lovag, kinek nem volt hazája,	1
   Mert rajtütének ellenséges népek,	1
   És pusztulás lett, mit hozának rája	1
   Komor fényében a csaták tüzének.	1
   Komor fényében a csaták tüzének	1
   Piroslott a lovag hős arca szinte	1
   S piroslott vére, melyet bőven önte	1
   Megmentésére a hon életének.	1
   De hasztalan folyt a lovagnak vére;	1
   Ő megmaradt és honja véget ére.	1
   S a hontalan lett fának eltört ága,	1
   Mit a fáról a fergeteg törött le,	1
   S mit ez most kerget a széles világba.	1
   Midőn a felhő ott szállott fölötte,	1
   Ahol volt a ledöntött hon határa,	1
   Megállott és letérdepelt hantjára,	1
   Hogy könnyeit végső cseppig kisírja	1
   A földre, mely holt nemzetének sírja;	1
   Mert könnye volt egyetlen kincse, melyet	1
   Elvesztett mindenéből még megtarta:	1
   S ezt tékozolni másra nem akarta. -	1
   Megindult és ment tompa búja mellett,	1
   Mely árny képében őt folyvást kisérte.	1
   Midőn kifáradt már a bujdosásban:	1
   Csöndes vidékbe megpihenni tére	1
   Egy idegen nép távol országában.	1
   És gondolá azt is, hogy őt halála,	1
   Ha egy helyen lesz, hamarabb találja;	1
   S ha ráhull a halál fehér virága,	1
   Beteljesűlve minden kívánsága.	1
   Ezt várta ő a csendes zárt vidéken,	1
   Hová fáradtan megpihenni tére,	1
   S hol élt egy lyányka olyan ifjuszépen,	1
   Hogy a vidéknek vált bámult diszére.	1
   De ő a lyányka szépségét nem látta,	1
   Semmit sem látott, csak romját honának;	1
   Nem látta, hogy rá gyakran szállt a lyányka	1
   Tekintetének csillagos világa,	1
   S tekintetei mi lángolók valának!	1
   Igy a leányka napjai folyának,	1
   S arcára halvány liljomot föstének	1
   Gyötrelmei a szólni nem merésnek;	1
   Mert mit mondhatna a fényes lovagnak,	1
   Mit mondhat ő, ki, bár eléggé gazdag,	1
   De pórszülőknek egyszerű magzatja? -	1
   És a vidéket még egy ifju lakja;	1
   Szegény fiú, a legszegényebb szolga,	1
   Tengődve éli nyomorú világát,	1
   Kit tán megölne sok fárasztó dolga,	1
   Ha nem láthatná néha a leánykát;	1
   A titkon bámult lyányka láthatása	1
   Fogyó erője meghozó varázsa.	1
   Fél rágondolni, hogy kérjen szerelmet	1
   A pór, de gazdag szülők gyermekétől,	1
   Ő, akinek ha jut száraz kenyérből	1
   Egy-két nagyobb falat, sorsán örülhet.	1
   S ő mégis boldog, és azzal beéri,	1
   Hogy a leánykát messziről kiséri.	1
   És a lovagnak kondult a nagy óra,	1
   Mely e világból őt egy másba vitte,	1
   Ahol bitor kény mennykövit nem szórja	1
   Az ártatlanság népének fölötte.	1
   Letették őt az anyaföld ölébe;	1
   Követ nem tettek a halom fölébe,	1
   Mely pajzsa lett az élet búja ellen...	1
   Miért is volna kő? a lyányka szíve,	1
   Halála által kő lett, érzéketlen;	1
   S ha nincsen érzés a szív birtokában,	1
   Az ember mit keressen a világban?	1
   Nem volt a lyányka sem sokáig földi.	1
   Lefekvék, honnan senki fel nem költi.	1
   És a szegény, az árva, árva szolga,	1
   Tüntén egyetlen gyönyörűségének,	1
   Az élet terhét hogy viselte volna?	1
   Végét vetette terhes életének.	1
   Az éjszakának sírnyitó felében	1
   Fölkél a szolga, és a helyre mégyen,	1
   Hová temették a kedves leánykát;	1
   Akarja látni élte szép bálványát.	1
   De a leánnyal nincs találkozása,	1
   Mert a leány a sírból szinte eljár,	1
   Hogy a lovagnak szellemét meglássa,	1
   S ott vár, ott vár, de szinte hasztalan vár;	1
   Mert a lovag száll messze, messze tájra,	1
   Elszáll megnézni: rab-e még hazája?	1
   Pest, 1845. szeptember 10-24. között	1
ISMERJETEK MEG!	1
   Ismerjetek meg végre: ki vagyok?	1
   Álarc alatt volt mostanáig képem.	1
   De már meguntam én álarcomat,	1
   És azt most ünnepélyesen letépem!	1
   Olvastátok vidám dalaimat?	1
   Azt gondoljátok, hogy lelkembül írom?	1
   Oh, dalaimban a kedv, nevetés,	1
   Csak olyan ez, mint a virág a síron.	1
   Kivűl a síron nyílik a virág,	1
   S belűl a sírban féreg és halott van;	1
   Igy írtam én enyelgő dalokat,	1
   Mig lelkem haldokolt a fájdalomban.	1
   De többé nem leszek komédiás,	1
   Ki víg pofákat vág a közönségnek,	1
   És odabenn a színfalak között	1
   Arcán kínszenvedés könyűi égnek! -	1
   Oh nem, ez mégsem szép határozat!...	1
   Muljék oly gyorsan, amily gyorsan támadt.	1
   Szenvedjen bár szivem: a víg dalok	1
   Ne szűnjenek meg... hátha általok	1
   Kissé vidítom szomorú hazámat.	1
   Pest, 1845. szeptember 10-24. között	1
A HŰTELEN BARÁTOKHOZ	1
   Derék fiúk, mint hagyogatnak el!...	1
   Eredjetek csak isten hírivel;	1
   Hagyjátok itt a fát, ti levelek,	1
   A fát, e szívet, melyen függtetek.	1
   Az őszi szél, mely titeket lefú,	1
   Majd elmulik, nem lesz örökkorú;	1
   S ha eljövend ismét a kikelet,	1
   Fog kapni a fa új leveleket.	1
   De tudjátok: többé ki nem virul	1
   Az a levél, mely fájáról lehull.	1
   Pest, 1845. szeptember 10-24. között	1
VIRÁGOSKERT A KÖLTŐ SZÍVE...	1
   Virágoskert a költő szíve,	1
   De másnak termi a virágokat;	1
   Míg ezeket szétosztogatja,	1
   Önnön magának csak tövis marad.	1
   És pillangó a költő lelke;	1
   Szegény pillangó! neki megesett:	1
   Addig bolyong a puszta kertben,	1
   Míg összetépik őt a tövisek.	1
   S a puszta kert s tépett pillangó	1
   Eszébe sem jut senkinek talán,	1
   Midőn élvezettel mereng a	1
   Szegény költő mártirkoszoruján.	1
   Pest, 1845. szeptember 10-24. között	1
IFJUSÁG	1
   Mondják hidegnyugalmasan	1
   Az öregek:	1
   Szilaj, bolond fiú vagyok,	1
   Csendesb legyek.	1
   Vénség az életnek viszhangja csak,	1
   E tompa hangok meg nem bántanak.	1
   Szilaj vagyok, igaz; s bolond?	1
   Az is lehet.	1
   Az észt tanácsra nem hivom,	1
   Csak a szivet.	1
   No de fejemnek is hasznát veszem:	1
   Reá bokrétás kalpagom teszem.	1
   S a szív nem rosz tanácsadó,	1
   Higyétek el.	1
   Az észnél gyakran messzebb lát	1
   Sejtelmivel.	1
   Az ifju szíve lánglobogva ég;	1
   Világít ez, midőn sötét az ég.	1
   S szolgál a szív nemcsak vezér-	1
   Szövétnekül.	1
   Balsors telében életünk	1
   Gyakorta hűl,	1
   S az ész miatt akár megfagyhatnánk,	1
   De szivünkben fölmelegít a láng.	1
   És ne higyétek, csendes öregek,	1
   Hogy tán megárt,	1
   Ha túllobogja is a fiatal	1
   Tüz a határt;	1
   Föl szoktak gyujtani egész mezőt,	1
   S lesz égés által ez gyümölcsözőbb.	1
   Pest, 1845. szeptember 10-24. között	1
BÚM ÉS ÖRÖMEM	1
   Nincsen oly bú,	1
   Mint az én búm.	1
   Oh ha én busúlok!	1
   Keblem egy oroszlánbarlang,	1
   S szívem benne bárány;	1
   Szaggatják az éhes oroszlánok	1
   Fogaikkal, körmeikkel.	1
   Vérét isszák,	1
   Csontját rágják	1
   És velőjét szíják	1
   E szegény báránynak az	1
   Éhes oroszlánok. - -	1
   Olyan öröm sincs,	1
   Milyen az én örömem.	1
   Oh, mikor én örülök!	1
   Keblem egy édeni kert	1
   S rózsa e kertbe' szivem.	1
   Napsugarakkal,	1
   Tarka lepékkel	1
   Játszik e rózsa,	1
   S zeng körülötte	1
   A csalogány.	1
   És jön egy angyal,	1
   És leszakítja e rózsát,	1
   S illeti csókkal,	1
   S keblire tűzi,	1
   S véle az égbe röpűl!	1
   Pest, 1845. szeptember 10-24. között	1
VISEGRÁD TÁJÁN	1
   Ki mondja meg?... Visegrád táján	1
   A bágyadt alkony	1
   Nem Zách Klárának megtört szelleme?	1
   Ki mondja meg?... Visegrád táján	1
   A vad, sötét éj	1
   Nem Zách Bódognak bosszus szelleme?	1
   Pest, 1845. szeptember 10-24. között	1
SORSHÚZÁS ELŐTT	1
   Kétszázezer forint! reá	1
   Gondolni is alig merek.	1
   Nagyúr leszek, mennykő nagy úr,	1
   Föltéve persze: ha nyerek.	1
   Vajon hová teszem e pénzt?	1
   Mindenh'á, csak ládámba nem!	1
   Meg nem penészedik az én	1
   Ládámban, hiszem istenem.	1
   Amint nyerek: elnyargalok	1
   Tóth Gáspárhoz nagy hirtelen,	1
   És e jó úrnál eddigi	1
   Kontóm szépen lekvittelem;	1
   Aztán (most már készpénzemért!)	1
   Jó téli öltönyt varratok;	1
   Mert közel a tél, s mostani	1
   Ruhámban meg is fagyhatok.	1
   Mily jól esik majd: ha fogat	1
   Vicsorgat énrám a hideg,	1
   Hahá! mily jólesik: fügét	1
   Mutatni őkegyelminek.	1
   Ugy ám, de hátha nem nyerünk?...	1
   Ha nem nyerünk: isten veled,	1
   Jó téli öltöny! - de sebaj,	1
   Megszoktam már a hideget.	1
   Pest, 1845. szeptember 10-24. között	1
M. E KISASSZONY EMLÉKKÖNYVÉBE	1
   Legboldogabb perc életünkben az,	1
   (Még nem próbáltam, ámde ugy hiszem)	1
   Ha kedvesünkkel oltárhoz megyünk.	1
   S neked maholnap e sorsod leszen.	1
   Megállítnám, ha volnék Józsue,	1
   Megállítnám itt a napot, időt,	1
   Hogy mindörökké oly boldog lehess,	1
   Minő ekkor lész az oltár előtt.	1
   Pest, 1845. szeptember 10-24. között	1
ÉN ÉS A NAP	1
   Bámulja sok oly epedőleg a holdat,	1
   Ezt a megtestesült sohajt.	1
   Miattam akár kimaradjon örökre,	1
   Nem csüggök én merengve rajt.	1
   Megtestesülése te érzeteimnek,	1
   Magas, fényes, hő napsugár!	1
   Te vagy szivem öröme, gyönyörüsége,	1
   Érted szemem, lelkem sovár.	1
   Egymás szeretői vagyunk mi a nappal:	1
   Mi hűséges két szerető!	1
   Ki mondja meg: én melegűlök-e tőle?	1
   Vagy szívemtől melegszik ő?	1
   És hogyha siromba leűzni fog a sors,	1
   Csak azt az egyet fájlalom,	1
   Hogy majd szeretőmet a földnek alatta,	1
   A szép napot, nem láthatom.	1
   De szabad a holtnak egy óra naponként,	1
   S én arra kérem istenem:	1
   Éjfél idején legyen zárva koporsóm,	1
   S nyíljon meg az délben nekem!	1
   Pest, 1845. szeptember 10-24. között	1
A ZSIVÁNYSÁG VÉGE	1
   Hej zsiványság, derék szép zsiványság!	1
   A te véged hatalmas mulatság;	1
   Lesz belőled, ugy hord a szerencse,	1
   Száraz fának száradó gyümölcse.	1
   Hogy kimulj, szikrát sem fáradsz magad:	1
   Kitekeri a hóhér a nyakad.	1
   Hogy pedig ne láthasd szégyenedet,	1
   Kivájják a varjak szemeidet.	1
   És mig tested a táncot ugy járja,	1
   Amint szól a szelek muzsikája:	1
   Mélységében a sátán házának	1
   Lelkeddel az ördögök labdáznak.	1
   Pest, 1845. szeptember 10-24. között	1
EGY FIATAL ÍRÓHOZ	1
   Üdvezellek, ifjú pályatárs,	1
   Pályatársam s szeretett barátom!	1
   Egykor én terólad jósolék,	1
   S jóslatom most teljesedni látom.	1
   Láttam egykor egy kis felleget,	1
   S megmondtam, hogy ebből fergeteg lesz.	1
   E kicsiny felhőcske te valál,	1
   És most villámterhesen közelgesz.	1
   Jőj és ontsd lelked villámait,	1
   S lángjaikkal gyujtsd föl a világot;	1
   Rendűljön meg a föld, amidőn	1
   Mennydörgő jelszódat elkiáltod.	1
   Hogyha majd villámlasz s mennydörögsz,	1
   Jőnek ellened zudúló hangok;	1
   Mert ha nagy az égiháború,	1
   Félre szokták verni a harangot.	1
   De azért dúl a vihar tovább	1
   Minden félrevert harang dacára.	1
   Igy barátom, te se hajts ama	1
   Jajveszéklő emberek szavára.	1
   Ekkép kellett volna nekem is	1
   Tenni sokszor ostromolt pályámon.	1
   Én e tehetetlen hangokat	1
   Figyelemre méltatám. Sajnálom.	1
   Eh, megtörtént, mit sajnálkozom?	1
   Hadd szorítsam jobbod, ifju bajnok,	1
   Én, ki ilyen rokonszellemű	1
   Pályatárs után már rég sohajtok.	1
   Fölléptél. Ez engem megujit,	1
   Hogy a sorompók közt ketten állunk.	1
   Most, barátom, küzdjünk, hadd legyen	1
   Győzedelmünk vagy vitéz halálunk!	1
   Pest, 1845. szeptember 10-24. között	1
ALKU	1
   Juhászlegény, szegény juhászlegény!	1
   Tele pénzzel ez a kövér erszény;	1
   Megveszem a szegénységet tőled,	1
   De rá'dásul add a szeretődet.	1
   "Ha ez a pénz volna csak foglaló,	1
   S még százennyi lenne borravaló,	1
   S id'adnák a világot rá'dásnak,	1
   Szeretőmet mégsem adnám másnak!"	1
   Szalkszentmárton, 1845. szeptember 25-26.	1
A SZERETŐM NYALKA GYEREK...	1
   A szeretőm nyalka gyerek,	1
   Alája termett a nyereg.	1
   Ha viszi a paripája,	1
   Gyönyörűség nézni rája.	1
   Gyakran látogat meg engem,	1
   Most is amott jön a lelkem;	1
   Ugy megvágtat paripája,	1
   A négy körmét majd elhányja.	1
   Öregbiró lyánya, szivem,	1
   Mit kukucskálsz olyan igen?	1
   Mit lesed a szeretőmet?	1
   Ugysem szeret ám ő téged. -	1
   Szállj le, kincsem, a nyeregből,	1
   Vedd ki lábad a kengyelből,	1
   Ereszd meg a terhelődet,	1
   Öleld meg a szeretődet.	1
   Istenem, be ver a szived,	1
   Mert itt van az enyim mellett.	1
   Szived az én kincsesládám,	1
   Három faluért sem adnám.	1
   Mulattató, nevettető,	1
   Ha összejön két szerető;	1
   Elbeszélnek végtelenül,	1
   Magok sem tudják, hogy mirül.	1
   Jaj de mi zaj van odakint?	1
   Hát biz ott a lovad nyerit.	1
   Hogy elfeledkeztünk róla!	1
   Isten bűnünkűl ne rója.	1
   Jól tartottad a lovadat,	1
   De már föl is kantároztad.	1
   Még egy csókot, itt az orcám,	1
   Isten hozzád, kedves rózsám!	1
   Kedves rózsám, isten hozzád.	1
   Adjon isten arany zablát,	1
   Arany zablát a lovadnak,	1
   Aranyos kedvet magadnak!	1
   Dunaföldvár, 1845. szeptember 25-26.	1
S. K. EMLÉKKÖNYVÉBE	1
   Vén épület már a világ,	1
   Le, alacsonyra sűlyedett.	1
   Ha egyenest jársz: beütöd	1
   A gerendában fejedet.	1
   Hajolj meg, ha a fejtörő	1
   Gerenda ellenedre van...	1
   Én inkább betöröm fejem,	1
   Semhogy meghajtsam derekam!	1
   Borjád, 1845. szeptember 26. - október 7. között	1
S. ZS. KISASSZONY EMLÉKKÖNYVÉBE	1
   Méhek s virágok kertednek lakói.	1
   Méhes, virágos kert legyen szived;	1
   Ha nyílik benne szerelem virága,	1
   A barátságnak méhét is bevedd;	1
   Mert jól tudod: szép a virág; azonban	1
   Tavasszal él csak, és ez oly rövid,	1
   Míg a szerény méh munkálódásából	1
   Megédesíted téli napjaid.	1
   Ha e tanácsom nem lesz sikeretlen:	1
   Engedd, hogy én is méh legyek szivedben.	1
   Borjád, 1845. szeptember 26. - október 7. között	1
A NÉGYÖKRÖS SZEKÉR	1
   Nem Pesten történt, amit hallotok.	1
   Ott ily regényes dolgok nem történnek.	1
   A társaságnak úri tagjai	1
   Szekérre ültek és azon menének.	1
   Szekéren mentek, de ökörszekéren.	1
   Két pár ökör tevé a fogatot.	1
   Az országúton végig a szekérrel	1
   A négy ökör lassacskán ballagott.	1
   Világos éj volt. A hold fenn vala;	1
   Halványan járt a megszakadt felhőkben,	1
   Miként a bús hölgy, aki férjinek	1
   Sírhalmát keresi a temetőben.	1
   Kalmár szellő járt a szomszéd mezőkön.	1
   S vett a füvektől édes illatot.	1
   Az országúton végig a szekérrel	1
   A négy ökör lassacskán ballagott.	1
   A társaságban én is ott valék,	1
   S valék szomszédja épen Erzsikének,	1
   A társaságnak többi tagjai	1
   Beszélgetének s énekelgetének.	1
   Én ábrándoztam s szóltam Erzsikéhez:	1
   "Ne válasszunk magunknak csillagot?"	1
   Az országúton végig a szekérrel	1
   A négy ökör lassacskán ballagott.	1
   "Ne válasszunk magunknak csillagot?"	1
   Szólék én ábrándozva Erzsikéhez.	1
   "A csillag vissza fog vezetni majd	1
   A mult időknek boldog emlékéhez,	1
   Ha elszakaszt a sors egymástul minket."	1
   S választottunk magunknak csillagot.	1
   Az országúton végig a szekérrel	1
   A négy ökör lassacskán ballagott.	1
   Borjád, 1845. szeptember 26. - október 7. között	1
SZERELEM ÁTKA	1
   Te vitéz Barangó, hova oly vágtatva?	1
   Mért öltöztél fényes hadi páncélodba?	1
   Mért fényesebb szemed fényes páncélodnál	1
   S kezedben villogó kardod acélánál?	1
   Vitéz Barangónak leszen útja hosszu,	1
   Azért megy sebesen, mint halálos bosszu,	1
   De nem bosszu űzi, hanem a szerelem,	1
   Azért a tündöklő szikra szemeiben.	1
   Szép szeretője van vitéz Barangónak,	1
   Híják szeretőjét a szép Ildikónak.	1
   Ildikónak arca szép, mint az ég boltja;	1
   Szeme, mint a nap, a csillagot kioltja.	1
   Barangó szerette őt véghetetlenűl,	1
   Föl is szólította: menjen hozzá nejűl.	1
   Ildikó felele: "Kezem neked adom,	1
   Hogyha teljesíted három kivánatom.	1
   Hozz nekem az égből szivárványdarabot,	1
   Menyasszonyi ruhát majd abból varratok;	1
   Hozz nekem rózsákat a hajnal kertébül	1
   Koszorúnak főmre nászi ékességül;	1
   Végső kivánságom a göncölszekere,	1
   Ezen űljek, hogyha megyünk esketőre.	1
   Ha teljesíted e három kívánságot,	1
   Férjem leszesz, veled élek házasságot."	1
   Im, ezek valának Ildikó szavai.	1
   Barangó alighogy hallá kimondani,	1
   Paripáján termett s gyorsan elrobogott,	1
   S hozott először is szivárványdarabot.	1
   Azután berontott a hajnal kertébe,	1
   És a legvirítóbb rózsákat letépte.	1
   Sok bajába kerűlt mindezt végbevinni,	1
   De vitézségének nem állt gátul semmi.	1
   Most megyen harmadszor a göncölszekerért.	1
   Magára öltötte minden jó fegyverét;	1
   Ha szép szóval meg nem kapja, amit akar.	1
   Erőszakkal vívja ki a fegyveres kar.	1
   Szép Tündérországban éktelen sok a kincs,	1
   Hanem hát a göncölszekérnek párja nincs;	1
   Őriztetik is ám a fenevadakkal,	1
   Meredő körmökkel, tátongó szájakkal.	1
   Barangó odaér, kéri a szekeret;	1
   De mihelyest kérő beszéde megeredt,	1
   Végét nem is várva, nekirohantanak	1
   Dühös méreggel az őrző fenevadak.	1
   Esztendeig harcolt Barangó hős keze,	1
   Mig elhullt a szekér egész őrizete,	1
   Mig kivívta a nagy és véres diadalt,	1
   Amelybe maga is majd hogy bele nem halt.	1
   Ekkoron Barangó nem is tett egyebet,	1
   Az istálóból négy tátost kivezetett.	1
   A legszebb négy tátost vezette ki onnan,	1
   S befogta őket a szekérbe legottan.	1
   A gyémántos gyeplőt ragadta kezéba,	1
   Csillagsugárostort a másik kezébe,	1
   Saját paripáját saraglyához köté,	1
   Ugy hajtott serényen szeretője felé.	1
   Szeretője addig, szép Ildikó, mit tett?	1
   Gondolta Barangó: búsan várja őtet,	1
   Gondolta Barangó: "szivem Ildikója,	1
   Ne marjon a bánat fulánkos kigyója!	1
   Ne marjon a bánat fulánkos kigyója,	1
   Közeledem immár, szivem Ildikója!	1
   Közeledem hozzád szép göncöl szekerén,	1
   És boldog vagyok, mert kezed megnyerem én.	1
   Ne félj, jó Barangó, Ildikó nem búsul!	1
   Vigad ő más karján kicsiny magzatostul,	1
   Van már kis magzata, van már férje neki,	1
   Jősz-e te vagy nem jősz? nem igen keresi.	1
   Feledte Ildikó régen igéretét,	1
   A jött-ment Kevének adta szivét, kezét.	1
   Keve bírja mostan azt a boldogságot,	1
   Melyért kezed fáradt és szived sovárgott.	1
   Ildikó most is ott űl Keve ölében,	1
   Egymást csókolgatják, ölelgetik épen.	1
   Amint ezt meglátja jó Barangó vitéz,	1
   Nincs ereje szólni, csak merőn áll és néz.	1
   De föllázad a vér félholt nyugalmábul,	1
   Barangónak összeszorult szive tágul,	1
   Eszeveszett harag fut égő agyába,	1
   Kirántja szablyáját és megindul lába.	1
   A két szeretőnek borsózott a háta,	1
   Mikor a vitézt így közeledni látta,	1
   Egymás kebeléről gyorsan fölriadnak,	1
   Megszökni előle a szilaj haragnak.	1
   Hős Barangó erre kardját elvetette,	1
   És ily szókat ejtett nagy gúnnyal nevetve:	1
   "Nem érdemlitek meg, hogy ezen kar által	1
   Ismerkedjetek meg a méltó halállal!	1
   Nem fogja szívetek kardom hegye érni,	1
   Te szószegő asszony, te csábító férfi!	1
   De ami átka van a széles világnak,	1
   Ha isten meghallgat, mind reátok szállnak.	1
   Mindkettőtök élte legyen halhatatlan,	1
   Hogy szenvedhessetek örökös kinokban.	1
   Éljetek, mig eljön az üstököscsillag,	1
   Melytől a rengő föld sarkai bomolnak.	1
   Kivánom: váljatok kővé mind a ketten,	1
   Szivetek a kíntól hogy meg ne repedjen.	1
   Te csábító férfi, amint most kebled ég:	1
   Azt olyan mértékben örök lángok egyék.	1
   S te szószegő asszony, bűnbánó könnyeid	1
   Szünetlen folyjanak a világ végeig,	1
   És a patakba, mely szemeidből ered,	1
   Könnyed patakjába fuladjon gyermeked.	1
   S az én életem is legyen halhatatlan,	1
   Hogy kínaitokat váltig kacaghassam!"	1
   Barangó vitéz az átkot így végezte,	1
   Meghallgatta isten s beteljesítette.	1
   Kősziklákká váltak Ildikó és Keve.	1
   Csábító Kevéből tűzokádó leve,	1
   Hányja magából a tüzet szakadatlan,	1
   Mai nap is hányja s jajgat a kinokban.	1
   És amely Ildikó volt egykor, a hegyből	1
   Kiapadhatatlan két forrás buzog föl,	1
   E forrásokba fult be kicsiny magzata,	1
   Kit isten a völgyben fává változtata.	1
   Barangóból pedig sötét fergeteg lett,	1
   Mely ottan borong a két átkos hegy felett.	1
   Mig Ildikó sír és míg Keve lángol s nyög,	1
   Reájuk Barangó rettentőn mennydörög.	1
   Borjád, 1845. szeptember 26. - október 7. között	1
A MAGYAR NEMES	1
   Őseimnek véres kardja	1
   Fogason függ, rozsda marja,	1
   Rozsda marja, nem ragyog.	1
   Én magyar nemes vagyok!	1
   Munkátlanság csak az élet.	1
   Van életem, mert henyélek.	1
   A paraszté a dolog.	1
   Én magyar nemes vagyok!	1
   Jól készítsd, paraszt, az útat,	1
   Mert hisz a te lovad vontat.	1
   Csak nem járhatok gyalog.	1
   Én magyar nemes vagyok!	1
   Tán a tudománynak éljek?	1
   A tudósok mind szegények.	1
   Nem irok, nem olvasok.	1
   Én magyar nemes vagyok!	1
   Van, igaz, egy tudományom,	1
   Ebben párom ritkán látom:	1
   Enni, inni jól tudok.	1
   Én magyar nemes vagyok!	1
   Milyen jó, hogy nem adózok.	1
   Gazdaságom van, de nem sok,	1
   S van adósságom, de sok.	1
   Én magyar nemes vagyok!	1
   Mit törődöm a hazával?	1
   A hazának száz bajával?	1
   Majd elmulnak a bajok.	1
   Én magyar nemes vagyok!	1
   Ősi joggal, ősi házban	1
   Éltemet ha elpipáztam:	1
   Mennybe visznek angyalok.	1
   Én magyar nemes vagyok!	1
   Borjád, 1845. szeptember 26. - október 7. között	1
GYERMEKKORI BARÁTNÉMHOZ	1
   Te vagy? valóban te vagy az?	1
   Vagy e látmány csak képzelet?	1
   Csak képzetemnek tündér délibábja,	1
   Amelyben lelkem ujra látja	1
   Szép arcod s boldog gyermekségemet?	1
   Te vagy valóban! ennyire	1
   Csalódás nem megy, nem mehet;	1
   Ismérem én jól e szemek sugárát,	1
   Amellyel glóriába zárád	1
   Hajdanta boldog gyermekségemet.	1
   A kisleányból hajadon,	1
   A kisfiúból ifju lett;	1
   Jött az idő, mely soha meg nem állott,	1
   S miként a szélvész a virágot,	1
   Elvitte boldog gyermekségemet.	1
   Azóta tiszta látköröm	1
   Oly gyakran elsötétedett,	1
   S az éjszakában, mely sírként fedett el,	1
   Csak egy csillag volt, a könny, mellyel	1
   Sirattam boldog gyermekségemet.	1
   Viszontlátásunk ünnepén	1
   Ölelj meg, lyánykám, engemet;	1
   Hagyd elfeledni kínos ifjuságom,	1
   Hagyd karjaidban ujra látnom	1
   Ragyogni boldog gyermekségemet!	1
   Borjád, 1845. szeptember 26. - október 7. között	1
A KÖLTŐ S A SZŐLŐVESSZŐ	1
   Semmi vágyam, semmi kedvem	1
   A borostyánkoszorúhoz!	1
   Magyarország szép leányi,	1
   Szőlővessző-koszorúval	1
   Koszorúzzatok meg engem,	1
   Mert a szőlővessző és a	1
   Költő sorsa oly hasonló.	1
   Költő és a szőlővessző	1
   A világnak adja lelkét.	1
   Szőlővessző lelke a bor,	1
   A költőnek lelke a dal.	1
   Lelkünket ha általadtuk	1
   Borban, dalban a világnak:	1
   Elhervadunk, elenyészünk.	1
   És midőn már elenyésztünk:	1
   Lelkeink, a bor s dal mellett	1
   Vígad a világ! - - -	1
   Borjád, 1845. szeptember 26. - október 7. között	1
A CSÁRDA ROMJAI	1
   Te vagy, oh szép alföld végtelen rónája,	1
   Lelkem legkedvesebb mulatótanyája.	1
   Az a görbe felföld hegy- és völgyeivel	1
   Könyv, melynek számtalan lapját forgatni kell,	1
   De te, alföldem, hol hegy után hegy nem kél,	1
   Olyan vagy, mint a nyilt, a fölbontott levél,	1
   Amelyet egyszerre általolvashatok;	1
   S vannak beléd írva szép, nagy gondolatok.	1
   Mint sajnálom én, hogy egész életemet	1
   Itt kinn a pusztákon töltenem nem lehet!	1
   Itt szeretnék élni a puszták közepin,	1
   Mint Arábiában a szabad beduin.	1
   Puszta, puszta, te vagy a szabadság képe,	1
   És, szabadság, te vagy lelkem istensége!	1
   Szabadság, istenem, még csak azért élek,	1
   Csak azért, hogy egykor érted haljak én meg,	1
   S síromnál, ha érted onthatom véremet,	1
   Meg fogom áldani átkos életemet.	1
   De mi ez? sír... halál... hova nem vetődtem!	1
   Nem csoda különben, mert rom van előttem.	1
   Nem váromladék ez. Csárdának romjai.	1
   Hanem hiszen azt az idő nem keresi:	1
   Mely'k milyen épület? vár-e avvagy csárda?	1
   Ennek is, annak is reálép falára;	1
   S hova az idő lép, omlik, ha kő, ha vas,	1
   És neki semmi nem alacsony, nem magas. -	1
   Hogy van, hogy e csárda kövekből épüle?	1
   Holott kőtermésnek nyoma sincs körüle.	1
   Itt régente falu avvagy város állott,	1
   Míg nem nyögte hazánk a török rabságot;	1
   (Szegény Magyarország, szegény édes honom,	1
   Be sokféle bilincs volt már lábaidon!)	1
   E hajdani várost földúlta az ozmán,	1
   Kő kövön nem maradt, csak az isten házán.	1
   A templom maradt meg - de ez is betegen -	1
   Hogy a pusztulásnak gyászolója legyen.	1
   És gyászolt a templom több hosszu századot,	1
   Míg végre bujában össze nem roskadott.	1
   Hogy haszna ne vesszen széthullott kövének,	1
   Belőle e helyen csárdát épitének.	1
   Az isten házából csárda!... és miért ne?	1
   Ott léleknek: testnek szolgált itt enyhére.	1
   És nem ugy részünk-e a test, mint a lélek?	1
   Egyenlőn kedveznünk kell mind a kettőnek.	1
   Az isten házából csárda!... és miért ne?	1
   Itt és ott élhetünk az isten kedvére;	1
   S láttam én csárdákban tisztább szíveket már,	1
   Mint kit naponként lát térdelni az oltár. -	1
   Csárda, eldőlt csárda, még mikor tebenned	1
   Utasok vigadtak, utasok pihentek!	1
   Fölépít tégedet újra képzeletem,	1
   S vendégidet színről-színre szemlélhetem:	1
   Itt görcsös botjával egy vándorlólegény,	1
   Ott zsíros subában egy pár szegénylegény,	1
   Itt hosszu szakállal egy üveges zsidó,	1
   Amott egy drótostót s több ilyen borozó.	1
   Hát a szép csaplárné fiatalságával?	1
   Mostan ölelkezik egy hamis deákkal,	1
   Kinek a bor kissé megzavarta fejét,	1
   De a szép menyecske még jobban a szivét.	1
   S hol a vén csaplár, hogy ezért föl nem pattan?	1
   Kinn a kazal végén álmodik nyugodtan...	1
   Kazal végén akkor, most már lenn a sírban,	1
   És a szép fiatal menyecske is ott van,	1
   És a hamis deák s mind, kik itt boroztak.	1
   Ők valamennyien már rég porladoznak.	1
   A csárda is vénült, vénült és roskadott,	1
   Leüté fejéről a szél a kalapot,	1
   A födelet.. ekkép áll hajadon fővel,	1
   Mintha urával beszélne, az idővel,	1
   S kérné alázattal, hogy kissé kimélje;	1
   Hanem sikeretlen esdeklő beszédje.	1
   Dűledez, dűledez; félig ismerni csak:	1
   Melyik volt az ajtó, melyik volt az ablak.	1
   Még áll s emelkedik az éghez kéménye,	1
   Mint a haldoklónak utósó reménye.	1
   Pincéje beomlott, a kút is mellette,	1
   Honnan az ostorfát valaki elvitte;	1
   Csak az ágas és a gém van meg épségben,	1
   Egy mogorva sas űl a gém tetejében.	1
   Legmagasabb hely a pusztán e gém vége,	1
   Azért ült föl a sas ennek tetejébe.	1
   Fönn űl és merően maga elé bámul,	1
   Mintha gondolkodnék a mulandóságrul.	1
   Fölötte lángol a nap, az égnek ifja,	1
   Lángol, mert kebelét a szerelem vívja;	1
   Szeretője, aki epedve néz rája,	1
   Délibáb, a puszták szép tündérleánya.	1
   Szalkszentmárton, 1845. október 8-16. között	1
VÁLTOZÁS	1
   Nem úgy van, amint volt. A földön	1
   Minden mindegyre változik.	1
   Multam s jelenkorom két testvér,	1
   S egymást tán meg sem ismerik.	1
   A tenyeremben hordtam egykor	1
   Szivem, barátsággal tele;	1
   Nem volt szükség, hogy kérjék tőlem:	1
   Magam kináltam mást vele.	1
   Mostan ha kérik szívemet sem	1
   Adom, nem adom senkinek.	1
   Azt hazudom, ha jőnek hozzám:	1
   "Nincsen szivem, eredjetek!"	1
   Egykor ha szerelemre gyúltam:	1
   Plátói szerelem vala.	1
   Oly szentül hittem, hogy minden lyány	1
   A mennyországnak angyala.	1
   Azt hittem!... most tudom, hogy inkább	1
   Ördög, mint angyal a leány;	1
   S nem sírok, ha nem kellek egynek,	1
   Akad helyette akarhány.	1
   A hazaszeretet napom volt,	1
   Mely melegíté lelkemet;	1
   S mi mostan? holdvilág, mely sárga	1
   Hideg sugárt arcomra vet.	1
   Egykor ha a világ megbántott,	1
   Kivánkozám a sírba le;	1
   Most, épen mert bánt, élni vágyok,	1
   Dacolni van kedvem vele.	1
   Agyag voltam, hig, engedékeny,	1
   Egy ujjal is átszúrható;	1
   Márvány vagyok... ki rám lő: rólam	1
   Rá visszapattan a golyó.	1
   Fehér bor, szőke lyány, fényes nap	1
   Hatottak egykor lelkemig;	1
   Vörös bor, barna lyány, sötét éj,	1
   Kedvem most bennetek telik!	1
   Szalkszentmárton, 1845. október 8-16. között	1
HEGYEN ŰLÖK...	1
   Hegyen űlök, búsan nézek le róla,	1
   Mint a boglya tetejéről a gólya.	1
   Lenn a völgyben lassu patak tévedez,	1
   Az én fáradt életemnek képe ez.	1
   Elfárasztott engemet a szenvedés.	1
   Be sok búm volt, örömem meg be kevés!	1
   Bánatomból egy nagy árvíz lehetne,	1
   Örömem kis sziget lenne csak benne.	1
   Fenn a hegyen, lenn a völgyben zúg a szél,	1
   Közelget az időjárás ősz felé;	1
   Ősszel szép csak a természet énnekem,	1
   A haldokló természetet szeretem.	1
   Tarka madár nem fütyörész az ágon,	1
   Sárgapiros levél csörög a fákon,	1
   Innen-onnan lehull a fák levele...	1
   Bárcsak én is lehullanék ővele!	1
   Holtom után vajjon mi lesz belőlem?	1
   Vadfa lenni szeretnék az erdőben;	1
   Ott lenne az én számomra jó tanya,	1
   Egész világ engem ott nem bántana.	1
   Szeretném, ha vadfa lennék erdőben,	1
   Még inkább: ha tűzvész lenne belőlem;	1
   Elégetném ezt az egész világot,	1
   Mely engemet mindörökké csak bántott.	1
   Pest, 1845. október 16. - november 25. között	1
MEGPENDÍTEM...	1
   Megpendítem hónapok multával	1
   Még egyszer szerelmi lantomat;	1
   Még ez egyszer, egyszer és utószor,	1
   Mert ezentúl hangot ő nem ad.	1
   Nem pazarlom én többé leányra	1
   Dalaimat, érzeményimet.	1
   Érzéketlen bábak a leányok,	1
   Szívet és dalt nem érdemlenek.	1
   Nem beszél vak indulat belőlem;	1
   Csendes elmém, higgadt szózata.	1
   Megszűnt már a vész, mely nem viszonzott	1
   Szerelmem kínjából támada.	1
   Tiszta szemmel nézek a jövőbe,	1
   Nem lebeg rajt szenvedély köde.	1
   Mely előlem annyi szép virányt, de	1
   Annyi puszta tájt is elföde.	1
   Tiszta szemmel nézek a jövőbe,	1
   Jaj de mit lát, mit lát ott szemem?	1
   Azt, hogy nincs már semmi szépet látnom...	1
   Nincs barátság, nincs ott szerelem!	1
   Egyedűl, e roppant nagy világtól	1
   Elhagyatva, szeretetlenűl,	1
   Máriusként, aki számüzötten	1
   Egy országnak omladékin űl!	1
   Nem lehet, hogy én még nem szeressek,	1
   És hogy engem ne szeressenek!	1
   Bármily hideg a világ: szívem még	1
   Nem fagyott meg, szívem még meleg.	1
   Lesz leány még, kell leánynak lenni,	1
   Aki éreztesse majd velem,	1
   Hogy áldás az átkos élet, melyben	1
   Van egy percnyi boldog szerelem!	1
   Pest, 1845. október 16. - november 25. között	1
LEHEL	1
   Melyik szerelmes nem választ magának	1
   A számtalan közűl egy csillagot?	1
   És melyik költő nem választ magának	1
   A számtalan közűl egy bajnokot?...	1
   Ezt Toldy Miklós, azt Kont lelkesíti;	1
   Ki a vitéz, ki engem föltüzel?	1
   Ki e vitéz?... a kürtharsogtatással	1
   Országokat reszkettető Lehel!	1
   Ez volt a hős, ez volt a kürt!... e hősnek	1
   Halála egy nagy égzengés vala;	1
   Kilencszáz év mult, és ez égzengésre	1
   Most kél a viszhang: lantomnak dala.	1
   Ti jászok és ti kúnok, hallgassátok,	1
   Mert, ugy hiszem, legjobban érdekel	1
   Titeket, ő, a kürtharsogtatással	1
   Országokat reszkettető Lehel.	1
   Mi a legjobb köszörükő? a bosszu;	1
   Ez fente meg a magyar kardokat.	1
   Mi a leggyorsabb fergeteg? a bosszu;	1
   Ez hordja mostan a magyarokat.	1
   Éles kardokkal, szélvészrohanással	1
   A németek földére érnek el;	1
   Elől száguld a kürtharsogtatással	1
   Országokat reszkettető Lehel.	1
   Hiába fented kardodat, magyarság!	1
   Felsőbb hatalom esküdt ellened.	1
   Harcod koporsó, óriás koporsó,	1
   Amelybe dicsőséged temeted.	1
   Nagy lakomája volt ez a halálnak,	1
   S kit el nem költe: mint rab vesztegel.	1
   Ezek között a kürtharsogtatással	1
   Országokat reszkettető Lehel.	1
   "Akasztófára!" dörg a német császár,	1
   "Akasztófára e zsiványokat!	1
   Haha, hittétek-e ti száraz fák, hogy	1
   Teremni fogtok még virágokat?	1
   Lám, kivirúltok újolag. - Mivelhogy	1
   A vezér elsőséget érdemel:	1
   Előre hát, te kürtharsogtatással	1
   Országokat reszkettető Lehel!"	1
   Kilépe a hős: "Isten néki, császár,	1
   Függjek koszoruként ez oszlopon. -	1
   Német vagy, nem t'om: lesz-e emberséged?	1
   Meghallgatod-e végkivánatom?	1
   Szeretnék egyszer még kürtömbe fujni,	1
   Vén bajtársamtól hadd bucsúzzak el!"	1
   Ekkép beszélt a kürtharsogtatással	1
   Országokat reszkettető Lehel.	1
   Megkapta kürtjét s úgy megfujta a hős,	1
   Hogy a császár megsiketült bele,	1
   Megsiketűlt és eldőlt... innenonnan	1
   Kilencszáz éve, s még föl sem kele.	1
   Nem is kel ő fel többé. - Jászberényben	1
   Még megvan a kürt csorba élivel,	1
   Mit megcsorbított a császár fején a	1
   Győzötten is még győzelmes Lehel.	1
   Pest, 1845. október 16. - november 25. között	1
ÖRÖK ÖLELKEZÉS	1
   A téren kettős sírhalom van,	1
   Fölöttök egy-egy zöld bokor;	1
   Egymásra hajlanak, miként ha	1
   Két szerető szív összeforr.	1
   Igen, két szerető szív szálla	1
   Pihenni e két domb alá,	1
   Midőn a háborgó életnek	1
   Kemény harcát kiharcolá.	1
   Egymás mellé temetteték a	1
   Hű szeretők itt magokat,	1
   Hogy egyesűlve legyenek, mint	1
   A földön, úgy a föld alatt.	1
   És egyesűlve maradának.	1
   Mely a sírhalmokon növe,	1
   A két ölelkező bokorfa	1
   A két szerelmes szelleme.	1
   Pest, 1845. október 16. - november 25. között	1
FORRÁS ÉS FOLYAM	1
   Szelíd a forrás habja, s dalai	1
   Beillenének csengetyű szavának.	1
   Ilyen szelídek és csengők valának	1
   Ifjúságomnak első hangjai.	1
   Akkor kedélyem a forrás vala,	1
   Mosolygó tűkre a szép mennyországnak,	1
   Nap, csillagok s hold beleláthatának.	1
   Szivem volt a forrás vig, fris hala.	1
   De a kis forrás most már nagy folyam,	1
   Csengő szavát s nyugalmát elvesztette,	1
   Vészek kergetnek vészeket fölötte,	1
   S belé a mennynek nézni hasztalan.	1
   Ne nézz beléje, oh menny, hasztalan!	1
   Magad most benne ugysem láthatod meg,	1
   Mert az csatáitól a fergetegnek	1
   Mind fenekiglen fölforgatva van.	1
   És mit jelent e vérfolt a vizen,	1
   E vérfolt a haboknak közepette?...	1
   Horgát a vad világ beléd ütötte,	1
   Te vérzel, árva hal, szegény szivem!	1
   Pest, 1845. október 16. - november 25. között	1
A JEGYGYÜRŰ	1
   "Isméred e gyürűt?	1
   Aranymives barátom!"	1
   - 'Ismerém jól, uram.	1
   E gyűrüt én csináltam;	1
   Azt is tudom, kinek	1
   Számára készíttetted.	1
   Az szép leányka volt,	1
   És aztán hitvesed lett.'	1
   - "Igen, szép lyányka volt,	1
   És aztán hitvesem lett.	1
   De megszegé hitét	1
   S mással kötött szerelmet.	1
   E gyűrü rosz helyen	1
   Volt ujján; visszavettem.	1
   Legdrágább kincsem ez,	1
   Jobb helyre kell hát tennem.	1
   Ezennel önts golyót	1
   E gyűrüből barátom!...	1
   ...Fegyverbe töltöm azt,	1
   S szivem, beléd bocsátom."	1
   Pest, 1845. október 16. - november 25. között	1
JÓKAY MÓRHOZ	1
   Miért szeretsz te engemet,	1
   Kit annyian gyülölnek?	1
   S én, aki annyit gyűlölök,	1
   Téged miért szeretlek?	1
   Szeretlek téged, oh barátom...	1
   Nem, nem barátom!... megbocsáss,	1
   Hogy e gúnynévvel illetélek;	1
   Mert a jelenkor gyermekének	1
   E szó "barát" csak gúnyolás.	1
   Percenként jobban-jobban el-	1
   Sötétül láthatárom,	1
   De én éltemnek éjjelét	1
   Nem rettegem, sőt várom...	1
   Hisz annál fényesebb a csillag,	1
   Minél sötétb az éjszaka.	1
   Tudom, mert a szív mondja nékem:	1
   Te lész sötét, kietlen éjem	1
   Hamvadhatatlan csillaga.	1
   Nem hiszek én már senkinek,	1
   Nincs senkiben bizalmam,	1
   Mert életemben sokszor, ah,	1
   Oly sokszor megcsalattam.	1
   Bizalmam várát fölgyujtották,	1
   Ledöntötték az emberek;	1
   Romjai között egy ép oszlop van:	1
   Te állasz ott... csak te... magadban...	1
   Téged le nem dönthettenek.	1
   Szentül hiszem, ha a világ	1
   Elfordul is szivemtül,	1
   Ha a világnak ajakán	1
   Rám átkok átka zendül:	1
   A te ajkadról akkor is még	1
   Reám csak áldás lebben el...	1
   Ha az egész világ egy kéz lesz,	1
   Mely eltaszít, miként dögvészest:	1
   Kezed még akkor is ölel.	1
   Tudom, hogy így tesz a világ,	1
   Hogy így fog tenni vélem.	1
   Fejemre köveket hajít,	1
   Míg éltemet leélem.	1
   S hóhéraim, ha halva fekszem,	1
   Agyonveretve, egykoron:	1
   Koporsómhoz majd odalépnek,	1
   S melyet elébb megkövezének,	1
   Babérral födik homlokom.	1
   Oh e babér, amellyel a	1
   Világ magát gunyolja,	1
   Ez a babér, ez a babér	1
   Velőm égetni fogja.	1
   De nem soká tart égetése...	1
   Te, lelkem megmaradt fele,	1
   Hozzám te szinte eljövendesz,	1
   És koszorúmra könnyet ejtesz,	1
   S eloltod lángjait vele.	1
   Pest, 1845. október 16. - november 25. között	1
REMÉNY	1
   Mi a remény?... förtelmes kéjleány,	1
   Ki minden embert egyaránt ölel.	1
   Ha rápazarlod legszebb kincsedet,	1
   Az ifjuságot: akkor elhagy, el!	1
   Pest, 1845. október 16. - november 25. között	1
A HAZÁRÓL	1
   Lement a nap. De csillagok	1
   Nem jöttenek. Sötét az ég.	1
   Közel s távolban semmi fény nincs,	1
   Csak mécsvilágom s honszerelmem ég.	1
   Szép csillag a honszeretet,	1
   Gyönyörüségesen ragyog.	1
   Szegény hazám, szegény hazám te,	1
   Neked kevés van ilyen csillagod.	1
   Mécsemnek lángja mint lobog!	1
   Mitől lobog? mi lengeti?	1
   Éjfélt ütött. Ti lengtek itten	1
   Mécsem körül, ti népem ősei!	1
   Mintha nap volna mindenik,	1
   Oly tündöklők e szellemek,	1
   Tündöklők, mert hisz a dicsőség	1
   Sugármezébe öltözködtenek.	1
   Ne nézz ősidre, oh magyar,	1
   Ki most sötétségben vagy itt,	1
   Ne nézz ősidre, e napokra...	1
   Szemeid gyöngék... a napfény megvakít.	1
   Hazám dicső nagy ősei,	1
   Ti földetrázó viharok!	1
   Ti egykoron a porba omlott	1
   Európa homlokán tomboltatok.	1
   Oh nagy volt hajdan a magyar,	1
   Nagy volt hatalma, birtoka;	1
   Magyar tenger vizében húnyt el	1
   Éjszak, kelet s dél hullócsillaga.	1
   Csakhogy rég volt, midőn magyar	1
   Fejekre termett a babér;	1
   A képzelet sebes szárnyú sas,	1
   Elfárad mégis, mire odaér.	1
   Oly rég elhervadt a babér	1
   A magyaroknak homlokán,	1
   Hazám, oly rég voltál te nagy, hogy	1
   Nagyságod híre csak mese talán.	1
   Már rég nem sírtam, s íme most	1
   Pillámon egy könny rengedez.	1
   Magyar nép, vajjon hajnalodnak	1
   Vagy alkonyodnak harmatcseppje ez?	1
   Magyar dicsőség, mi valál?	1
   Hullócsillag? mely tündökölt,	1
   Aztán lehullott a magasból	1
   És mindörökre elnyelé a föld.	1
   Vagy üstökös vagy, oh magyar	1
   Dicsőség! mely jött s távozék,	1
   Hogy századok multával ujra	1
   Lássák fényét a népek s rettegjék?	1
   Pest, 1845. október 16. - november 25. között	1
A SIVATAG KORONÁJA	1
   Olyan, mint vén királynak	1
   Feje, a sivatag;	1
   Hajszálai, a fűvek,	1
   Csak gyéren inganak.	1
   E vén királyi főn egy	1
   Nagy tölgy a korona.	1
   Ha megszólamlanék, sok	1
   Századról szólana.	1
   Megszólamlott végtére.	1
   Kóbor felhő jöve;	1
   Elfáradott, s leszálla	1
   Pihenni fölibe.	1
   Ez kérte, mondaná el	1
   Élettörténetét,	1
   És a felhőnek a tölgy	1
   Következőt beszélt:	1
   "Távol világ regényes bércein	1
   Virágozának boldog őseim.	1
   Anyám - közel hozzá az égi bolt -	1
   A vadonerdő legszebb fája volt.	1
   A fergeteg beléje szeretett,	1
   S mivel szerelme célt nem érhetett:	1
   Anyámra - oh mi aljaslelküség! -	1
   Szegény anyámra bosszut esküvék.	1
   És teljesíté. Ottan függtem én	1
   Testvéreimmel szűlőnk kebelén;	1
   Letépe minket és szétkergetett	1
   A bosszujában rémes fergeteg.	1
   Idáig űzött engem haraga,	1
   E sivatag magába fogada,	1
   Felnőttem itten és sok századot	1
   Láttam már, amint jött és távozott.	1
   Ah, mily unalmas hosszu életem!	1
   Csak szomorúság széttekintenem;	1
   Bármerre nézek: látnom nem lehet	1
   Szegény anyámat és testvérimet.	1
   Koronként jőnek hozzám emberek,	1
   Javokra vagyok, amint lehetek.	1
   Ki nyáron jő, midőn nap égeti,	1
   Szolgálok hűvös sátorúl neki;	1
   Ha jőnek erre tél-idő alatt,	1
   Adok tüzelni száraz ágakat,	1
   S akit kétségbeejte a világ,	1
   Jön s fölakasztja énreám magát. -	1
   S ezzel végeztem. Eddig terjede	1
   Hosszú éltem rövid története.	1
   Éltemnek is bár vége volna már!	1
   A fergeteg, mely ide-ide jár,	1
   A fergeteg, e régi ellenem,	1
   Nem győzhetett meg, nem bírt énvelem.	1
   S a hőst, ki annyi századéven át	1
   Oly bátran, olyan rendületlen állt,	1
   E hőst mi fogja most eldönteni?	1
   Önnön keblének hitvány férgei!	1
   Oh isten, isten, aki alkotál,	1
   Hát nincs számomra nemesebb halál?"	1
   Im ezt beszélte a tölgy.	1
   Fönn űlt a tölgytetőn	1
   A felleg, s a beszédet	1
   Hallgatta részvevőn.	1
   Részvétből, szánalomból	1
   Villámot vett elé,	1
   Az árva tölgyre sujtá	1
   S azt porrá égeté.	1
   Pest, 1845. október 16. - november 25. között	1
HOGY VAN, HOGY AZT A SOK GAZEMBERT...	1
   Hogy van, hogy azt a sok gazembert	1
   Egytől-egyig föl nem kötik?...	1
   Tán csak azért, mert annyi fája	1
   Nincs a világnak, hogy reája	1
   Akasztathatnék mindenik.	1
   Oh mennyi, mennyi a gazember	1
   E földön!... én megesküszöm:	1
   Ha mind esőcseppé változnék,	1
   Negyven nap, negyven éjjel esnék,	1
   Támadna egy új vízözön.	1
   Pest, 1845. október 16. - november 25. között	1
A GYÜLDEI IFJAKHOZ	1
   A honnak egy igaz zászlója van,	1
        Ezt mi álljuk körűl,	1
   S ti elhagyátok a hon zászlaját?	1
        Elhagyhatátok, oh, ifjak, hitetlenűl?	1
   (Szégen, gyalázat! hát az oroszlán	1
        Rókák fészkébe tér?...)	1
   Silány rongyot hogy cserélhettetek	1
        A haza szentséges, dicső zászlójaért!	1
   Higyétek el, hogy rókafészek az,	1
        Hová beléptetek,	1
   Ha rá más bizonyság nem volna is,	1
        Elég az, hogy papok tanyáznak köztetek.	1
   Pap és ravaszság, pap és árulás,	1
        Pap és minden rosz... egy!	1
   Ott a gonoszság, ott van a pokol,	1
        A kárhozat, hová ily férfi-szoknya megy.	1
   Okos volt, aki öltözetjöket	1
        Barnának rendelé,	1
   Fehér ruhát azért nem hordanak,	1
        Mert azt sötét lelkök befeketítené.	1
   Mint öltözetjök, lelkök oly setét,	1
        Ők éjszakának gyermeki;	1
   Azért látjátok őket mindenütt	1
        A szabadság, e napfény ellen küzdeni.	1
   Hol a szabadság, ott van a haza,	1
        S ti elválhattatok	1
   E két szentségtől, és olyan korán!	1
        Mert hisz fiatalok vagytok, fiatalok.	1
   Nem jó idők!... a féreg eddig a	1
        Vén fákat rágta csak;	1
   Ti ifjak vagytok, ifjú csemeték	1
        És a férgek máris belétek hulltanak.	1
   A férges fát mi várja? rothadás!	1
        Ti hát rothadjatok...	1
   Minket levágnak s tűzre tesznek tán,	1
        De lelkünk lesz a láng, mely égbe szállni fog.	1
   Pest, 1845. október 16. - november 25. között	1
ÁLMOS VAGYOK ÉS MÉGSEM ALHATOM...	1
   Álmos vagyok és mégsem alhatom;	1
   Ébren vagyok és mégis álmodom.	1
   Gyertyám pislog komorhomályosan,	1
   Mint a lidérc, mely temetőbe' van;	1
   S ki nem merem kezemet nyujtani:	1
   Elvenni hamvát vagy eloltani.	1
   Ágyamban fekszem mozdulatlanul.	1
   Előttem el rém rém után vonul.	1
   Hiába húnyom be szemeimet,	1
   Látom még akkor is e rémeket.	1
   És milyen rémek, milyen alakok!	1
   Arcomról hideg izzadás csorog.	1
   Ott mély árokban egy koldús halott,	1
   Fölkél és rágja a koldúsbotot.	1
   Kemény. Beléje törnek fogai,	1
   Látom szájából a vért omlani.	1
   Itt egy öreg cigány, a deresen,	1
   Ütik, verik kinoskeservesen,	1
   Vernek le róla húsdarabokat;	1
   Fájdalmában, mint a kutya, ugat.	1
   Hát az mi ott? torony vagy óriás?	1
   S mit mível? kútat vagy sirgödröt ás?	1
   Nem sír lesz az, nem. Kút; mert ott hever	1
   Mellette a nagy százakós veder;	1
   Most leereszti a roppant vedert...	1
   Nem víz, de vér, mit e kútból kimert.	1
   Itt egy ifjú, ki lenyakaztaték,	1
   Viszi fejét, markolva üstökét,	1
   S szólván: "nem én, de te vagy a zsivány!"	1
   Bedobja azt a bíró ablakán.	1
   Ott akasztófa, rajta csecsemő;	1
   A csecsemőnek anyja odajő,	1
   Megfogja lábát, s húzza, húzza le,	1
   S körűltáncolja a bitót vele.	1
   Itt egy leány, két béka ül szemén,	1
   Nyúzott patkány van orrának helyén,	1
   Hosszú férgekből vannak fürtei,	1
   S őt félkigyó-félember öleli. - -	1
   Ily szörnyeket lát lázas képzetem.	1
   Elkergetném s el nem kergethetem.	1
   Mindenki alszik, csak magam vagyok	1
   Nem alvó. Csend van, csak fogam vacog.	1
   Pest, 1845. október 16. - november 25. között	1
ÁLMAIM	1
   Irtóztatók koronként álmaim.	1
   Az éjjel is szörnyűket álmodám.	1
   Alighogy eltűnt egyik álomképem,	1
   Másik mereszte vad szemet reám.	1
   Láttam biborban a bűn hőseit,	1
   Tiprott erény volt lábok zsámolya.	1
   Fehérpirosra volt e zsámoly festve:	1
   Szeméből könny, szivéből vér folya.	1
   Láttam kiszáradt sárga arcokat,	1
   Sárgák valának, mint az éji hold,	1
   Igen bizony, mert minden arc az éhség	1
   Éjének egy-egy holdvilága volt.	1
   Láttam mellettök fényes arcokat,	1
   Miken a jóllét napja ragyoga;	1
   Bokáikon arany sarkantyu... sárga,	1
   Mint amaz éhezők arcúlata.	1
   Láttam halotti ágyon férfiút,	1
   Szívének táján mély seb tátogott.	1
   Saját magzatja ölte meg. De nője	1
   Siratja tán a bús áldozatot?	1
   Mit? nője? nője nem siratja őt!	1
   Mig egy szobában a férj álmodik	1
   Halotti ágyon: más szobában a nő	1
   Uj szeretőjével bujálkodik.	1
   S midőn sírban volt már a férfiú,	1
   Eljöttek éjjel az atyafiak,	1
   Feltörték sírja ajtaját, s halotti	1
   Ruhája kincsén megosztoztanak.	1
   Láttam veszendő, dúlt országokat,	1
   Hol kész halál volt a polgárerény,	1
   Hol éj közelge... már pirult az alkony	1
   Hóhérok honfivéres fegyverén.	1
   Láttam ledöntött, rab országokat,	1
   Hol nem hallatszott a rabok jaja,	1
   Mert jajgatásukat fölülhaladta	1
   A zsarnokhatalom gúnykacaja.	1
   Im, ilyek éji látományaim.	1
   De nem csodálkozom, hogy ilyenek;	1
   Mert amiket szemlélek álmaimban,	1
   Történnek egyre és történtenek.	1
   Meddig tart még ez iszonyú világ?	1
   Miért nem jősz, te rontó égitest,	1
   Te üstökös, mely arra rendeltettél,	1
   Hogy tengelyéből a földet kivesd!	1
   Pest, 1845. október 16. - november 25. között	1
PUSZTAI TALÁLKOZÁS	1
   Sík a puszta, mint a pihenő tó.	1
   Közepén megy gazdag úri hintó.	1
   Megy a hintó, mégpedig vágtatva,	1
   Mintha villám volna belefogva.	1
   Van beléje fogva négy paripa.	1
   Az út olyan, mint a pallós szoba.	1
   De a jó út s jó lovak dacára	1
   Most a hintó hirtelen megálla.	1
   Elvágták-e a négy hámistrángot?	1
   Vagy a kerék mély kátyúba vágott?	1
   Sem az egyik, sem a másik biz a!	1
   Hanem ott termett a puszták fia,	1
   Ottan termett a puszták királya,	1
   A haramja; egy nagyot kiálta,	1
   S pisztolyt vett ki a nyeregkápábul.	1
   Azért áll a hintó és nem mozdul.	1
   A haramja gyönge sikoltást hall,	1
   Azt gondolja, hogy talán madárdal,	1
   És körűlnéz és be a hintóba,	1
   Hát ott van a madár, aki szóla;	1
   Szép kis madár, gyönyörű menyecske,	1
   Talán nem is él, csak úgy van festve.	1
   "Könyörűlj!" szól, s tovább esdekelne,	1
   De elvette hangját ijedelme.	1
   A haramja lelkesen néz rája,	1
   S ilyen nyájas szókra nyílik szája:	1
   "Ne rettegjen, tekintetes asszony!	1
   Nem gátolom, hogy tovább utazzon.	1
   De mielőtt innen odább menne,	1
   Kérem szépen, nézzen a szemembe!"	1
   És az asszony félénk bátorsággal	1
   Farkasszemet néz a haramjával,	1
   Ki közelebb lépett, és megint kért:	1
   "Tegyen meg még egyet a kedvemért:	1
   Engedje megfognom szép kacsóját...	1
   Megengedi? megengedi tehát?	1
   Oh köszönöm, köszönöm!... de hátha	1
   Volna még egy esdeklésem hátra?	1
   Egyetlen egy... azután utazzon...	1
   Csókoljon meg, tekintetes asszony! -	1
   Arca pirul... harag ez vagy szégyen?	1
   Oh, akármi, csak harag ne légyen;	1
   Ne váljunk el haragban egymástól,	1
   Inkább lemondok e kivánságról.	1
   A csók úgyis, ha erőtetve jő,	1
   Olyan, mint a korán szedett szőlő.	1
   Teens asszony, isten áldja meg hát!	1
   Felejtse el a szegény haramját.	1
   Aki, aki..." itt megszakadt szava,	1
   De érezte sarkantyúját lova,	1
   Egyet ugrott és vágtatni kezdett,	1
   Meg sem állott, amíg este nem lett.	1
   Pest, 1845. október 16. - november 25. között	1
SZEMERE PÁLHOZ	1
   Sok van, miben büszkélkednem lehet,	1
   De büszkeségem mindenekfelett,	1
   Hogy, mint barátod, úgy állok szivednél,	1
   Bár korra nézve nagyapám lehetnél.	1
   Tiszteltelek, mint tisztelőd menék	1
   Hozzád. Te szóltál, hogy ez nem elég,	1
   Engem ne tisztelj, engemet szeress!	1
   Mostan szeretlek és tisztellek téged;	1
   Mind a kettőre vagy te érdemes.	1
   Mig tiszteletre indit öregséged,	1
   Szeretnem kell ifjúi szívedet...	1
   Mert nyom nélkül haladt el e felett	1
   Esztendeidnek terhe, sokasága.	1
   Hervadhatatlan kebled e virága.	1
   Öreg barátom fiatal sziveddel!	1
   Fa vagy te, melynek elhullt levele,	1
   Amelyet már a téli hó lepett el,	1
   De rajta vígan zeng a cinege.	1
   S bár késő este van már életedben,	1
   Szemed még most is tisztán s messze lát:	1
   Megismeréd a felhők madarát,	1
   Kit fényes nappal sem láttak meg többen.	1
   Magamról szólok. - Hah, míg annyian	1
   Vetnek reám lenéző szemeket,	1
   Kezedben a borostyán lombja van,	1
   Megkoszorúzni véle fejemet.	1
   Tedd föl fejemre, tedd e koszorút!	1
   Ha most nem érdemelném is, talán	1
   Megérdemelni fogom ezután.	1
   Előttem még olyan hosszú az út,	1
   S a boldogságról már végkép lemondék,	1
   Ugysem találnám meg, hát életem	1
   Keresésére nem vesztegetem;	1
   Szivemnek csak egy óhajtása van még...	1
   Erre törekszem, ez amit kivánok:	1
   Büszkén nevezzen a haza fiának! -	1
   Elérem-e e nagy célt? féluton	1
   Nem roskadok-e össze? nem tudom.	1
   Tán egy bevégezetlen épület	1
   Lesz életem munkája, meglehet,	1
   Amely ha készen volna, beleszállna	1
   A hír, a feledés örök királya,	1
   Mig így elkezdve féligmeddig készen	1
   Csak rövid emlék szűk tanyája lészen.	1
   De ha erőm vágyamnál nem kisebb,	1
   Ha ezt a hosszu pályát megfutandom,	1
   S egy nemzet fogja megtapsolni lantom:	1
   Nem lesz előttem e taps kedvesebb,	1
   Mint az volt, mellyel pályám kezdetén	1
   Egymagad által üdvezeltetém,	1
   És mint szivednek dobbanása volt,	1
   Midőn szivemre először hajolt.	1
   Szalkszentmárton, 1845. november 25. - december 31. között	1
TÉLI ÉJ	1
   Vad téli éj. Sürű hópelyhek esnek.	1
   Szélvész ragadja. S hátha nem hópelyhek?	1
   Talán egy őrült gondolatjai?	1
   Vagy összetépett lelkem rongyai.	1
   Közelg az éjfél. Fennvirasztva várom.	1
   Akkor kisértet látogat meg, három;	1
   Szent háromság, mely egykor vezetett:	1
   A hit, a remény és a szeretet.	1
   Nem élnek többé. Meggyilkoltatának.	1
   De éjfelenként sírjokból kiszállnak,	1
   S felém lebegnek halvány képeik,	1
   S a régi szép időt emlegetik. -	1
   Szétszaggatá a felleget a szélvész.	1
   Tekintetem a csillagok közé vész.	1
   Olyan sötétpiroslók fényeik,	1
   Mikéntha vércsepp volna mindegyik.	1
   S ki mondja meg: nem vércsepp-e a csillag?	1
   Hisz itt a földön oly sokat gyilkolnak.	1
   Ábelszivek fölfeccsent vére ez,	1
   Mit a zsivány föld csillagnak nevez. -	1
   Veszett szélvész, te még mindegyre tombolsz,	1
   A fellegekbe és hajamba markolsz;	1
   Ki akarod tán tépni fürtimet?	1
   Ah, tépd ki inkább, tépd ki szívemet!	1
   Hogy dobog e szív! - szinte félek tőle, -	1
   Ugy, mint a kő, mely várromokról dől le,	1
   Vagy mint a koporsónak födele,	1
   Ha a halottat szögezik bele.	1
   Koporsó vagy, koporsó vagy te keblem,	1
   Amelybe szívem élve eltemettem.	1
   Oh szív, te élő eltemettetett!	1
   Ki írhatná le gyötrelmeidet?	1
   Megszűnt a vész, a hold is fönn az égen.	1
   Már béke és fény lebeg a vidéken.	1
   Hazamehetek hát s lefekhetem.	1
   Mert béke és fény nem való nekem.	1
   Szalkszentmárton, 1845. november 25. - december 31. között	1
ISTEN CSODÁJA	1
   Ameddig a történet csillaga	1
   Röpíti a multakba sugarát:	1
   A szem saját kezünkben mindenütt	1
   Saját szivünkre célzó gyilkot lát,	1
   S ez öngyilkos kéz hányszor szálla ránk!...	1
   Isten csodája, hogy még áll hazánk.	1
   Igy hordozunk sok százados sebet,	1
   Keblünk soha be nem gyógyúlhatott;	1
   Mérget kellett mindenkor innia,	1
   Ki sebeinkre önte balzsamot.	1
   Valami rosz szellemtől származánk!	1
   Isten csodája, hogy még áll hazánk.	1
   S míg egymást martuk szennyes koncokért,	1
   Mint a szeméten a silány ebek,	1
   Azt vettük észre csak, hogy ezalatt	1
   Az oroszlánok itt termettenek;	1
   Jött a tatár, jött a török reánk.	1
   Isten csodája, hogy még áll hazánk.	1
   Ott foly Sajó... oly görbén kanyarog,	1
   Mint ember, aki görcsben haldokol;	1
   Ott haldokoltunk, vérünk ott szivá	1
   Az óriási nadály, a mogol,	1
   S holttesteinket fölfalá a láng!	1
   Isten csodája, hogy még áll hazánk.	1
   S ott van Mohács... ott nyomta a királyt	1
   Sárkoporsóba páncéla s lova,	1
   S készűlt számunkra a ledőlt király	1
   Kardjából a rettentő zabola,	1
   Melytől még most is ég és vérzik szánk!...	1
   isten csodája, hogy még áll hazánk.	1
   Mi lesz belőlünk?... ezt én kérdezem,	1
   De mily kevesen gondolnak vele.	1
   Oh nemzetem, magyar nép! éltedet	1
   Mindig csak a jó sorsra bízod-e?	1
   Ne csak istenben bízzunk, mint bizánk;	1
   Emberségünkből álljon fönn hazánk!	1
   Szalkszentmárton, 1846. január	1
AZ ŐRÜLT	1
   - - - - Mit háborgattok?	1
   Takarodjatok innen!	1
   Nagy munkába' vagyok. Sietek.	1
   Ostort fonok, lángostort, napsugarakból;	1
   Megkorbácsolom a világot!	1
   Jajgatnak majd és én kacagok,	1
   Mint ők kacagtak, amikor én jajgattam.	1
   Hahaha!	1
   Mert ilyen az élet. Jajgatunk s kacagunk.	1
   De a halál azt mondja: csitt!	1
   Egyszer már én is meghalék.	1
   Mérget töltöttek azok vizembe,	1
   Akik megitták boromat.	1
   S mit tettek gyilkosaim,	1
   Hogy gaztettöket elleplezzék?	1
   Midőn kiterítve feküdtem:	1
   Reám borúltak s könnyezének.	1
   Szerettem volna fölugrani,	1
   Hogy orraikat leharapjam.	1
   De nem harapom le! gondolám,	1
   Legyen orrok és szagolják,	1
   Ha rothadok, s fúladjanak meg.	1
   Hahaha!	1
   És hol temettek el? Afrikában.	1
   Az volt szerencsém,	1
   Mert egy hiéna kiása siromból.	1
   Ez az állat volt egyetlen jóltevőm.	1
   Ezt is megcsaltam.	1
   Ő combom akarta megenni:	1
   Én szívemet adtam oda,	1
   S ez oly keserű volt, hogy megdöglött tőle.	1
   Hahaha!	1
   De hiába, csak így jár,	1
   Ki emberrel tesz jót. Mi az ember?	1
   Mondják: virágnak gyökere,	1
   Amely fönn a mennyben virúl.	1
   De ez nem igaz.	1
   Virág az ember, melynek gyökere	1
   Ott lenn van a pokolban.	1
   Egy bölcs tanított engemet erre,	1
   Ki nagy bolond volt, mert éhenhala.	1
   Mért nem lopott? mért nem rabolt?	1
   Hahaha!	1
   De mit kacagok, mint a bolond?	1
   Hisz sírnom kellene.	1
   Siratni, hogy oly gonosz a világ.	1
   Az isten is felhőszemével	1
   Gyakran siratja, hogy megalkotá.	1
   De mit használ az ég könyűje is?	1
   A földre hull, a ronda földre,	1
   Hol az emberek lábbal tiporják,	1
   S mi lesz belőle,	1
   Az ég könnyéből?... sár.	1
   Hahaha!	1
   Oh ég, oh ég, te vén kiszolgált katona,	1
   Érdempénz melleden a nap,	1
   S ruhád, rongyos ruhád a felhő.	1
   Hm, így eresztik el a vén katonát,	1
   A hosszu szolgálat jutalma	1
   Egy érdempénz és rongyos öltözet.	1
   Hahaha!	1
   S tudjátok-e mit tesz az emberi nyelven,	1
   Midőn a fűrj azt mondja: pitypalatty?	1
   Az azt teszi, hogy kerüld az asszonyt!	1
   Az asszony vonzza magához a férfiakat,	1
   Mint a folyókat a tenger;	1
   Miért? hogy elnyelhesse.	1
   Szép állat az asszonyi állat,	1
   Szép és veszedelmes;	1
   Arany pohárban méregital.	1
   Én ittalak, oh szerelem!	1
   Egy harmatcseppnyi belőled édesebb,	1
   Mint egy mézzé vált tenger;	1
   De egy harmatcseppnyi belőled gyilkosabb,	1
   Mint egy méreggé vált tenger.	1
   Láttátok-e már a tengert,	1
   Midőn a fergeteg szánt rajta	1
   És vet beléje halálmagot?	1
   Láttátok a fergeteget,	1
   E barna parasztot,	1
   Kezében villámösztökével?	1
   Hahaha!	1
   Ha megérik a gyümölcs: lehull fájáról.	1
   Érett gyümölcs vagy, föld, lehullanod kell.	1
   Még várok holnapig;	1
   Ha holnap sem lesz a végitélet:	1
   Beások a föld közepéig,	1
   Lőport viszek le	1
   És a világot a	1
   Levegőbe röpítem... hahaha!	1
   Szalkszentmárton, 1846. január	1
A SZÖKEVÉNYEK	1
   Shelley után angolból	1
   A jégeső szakad,	1
   Fehérek a habok,	1
   A tajték táncol, és	1
   A villámlás ragyog -	1
   El, el!	1
   A mennydörgés ropog,	1
   A forgószél kereng,	1
   Harangok zugnak és	1
   Az erdők rengenek -	1
   El, el!	1
   Mint tenger, mozg a föld,	1
   Rajt minden rombadől,	1
   Ember, állat, madár	1
   Elbújt a vész elől -	1
   El, el!	1
   "Egy vitorlánk van... a	1
   Kormányos halovány;	1
   Ki merne szállani	1
   Most csónakunk után?"	1
   Az ifju szólt.	1
   A lány felelt: "Evezz,	1
   Taszítsd a csónakot!"	1
   S jégzápor és golyók	1
   Borítják útjokat	1
   A tengeren.	1
   A kék őrtűz lobog;	1
   Némán villámlanak	1
   Az elsűlt fegyverek;	1
   Elnyelte hangjokat	1
   A fergeteg.	1
   "És látsz-e? s hallasz-e?	1
   S nem retteg-e szived?	1
   S nem szállunk szabadon	1
   A vad tenger felett	1
   Én és te?"	1
   Egy tengerészköpeny	1
   Fölöttök a fedél;	1
   Együtt ver kebelök,	1
   És suttognak kevély	1
   Örömben.	1
   Mozgó hegyekbül áll	1
   A vészes óceán,	1
   Kelnek s enyésznek a	1
   Habok egymásután	1
   Köröskörül.	1
   A várudvarban, a	1
   Kapusnéhoz közel,	1
   Áll, mint megvert kutya,	1
   És szégyen marja fel,	1
   A vőlegényt.	1
   Rémes kisértetként	1
   A zsarnok őszapa	1
   Áll a toronytetőn...	1
   Hangjához képest a	1
   Vihar szelíd;	1
   S hallatlan átkokban	1
   Kívánja a halált	1
   Lyányának, ki legjobb	1
   És legszebb s a család	1
   Végtagja volt.	1
   Szalkszentmárton, 1846. január	1
TÁVOZOL HÁT IFJUSÁGOM?	1
   Távozol hát ifjuságom?	1
   Oh bízvást távozhatol,	1
   Nem siratlak. Búcsúm tőled:	1
   Keserű, hideg mosoly.	1
   Nem valánk mi jóbarátok.	1
   Úr voltál te, én kutyád;	1
   Korbácsoltál, uszítottál	1
   Egyre tüskén-bokron át.	1
   Néha dobtál irgalomból	1
   Száraz csontokat nekem;	1
   S akkor büszkébb voltam, semhogy	1
   Alamizsnád elvegyem.	1
   Távozzál hát, ifjuságom,	1
   S halld hozzád végszavamat:	1
   Vidd magaddal emléked, vagy	1
   Vidd magaddal átkomat!	1
   Szalkszentmárton, 1846. január	1
TÜNDÉRÁLOM	1
   Sajkás vagyok vad, hullámos folyón.	1
   Hullámzik a viz, reng a könnyü sajka,	1
   Reng, mint a bölcső, melyet ráncigál	1
   Szilaj kezekkel a haragvó dajka.	1
   Sors, életemnek haragos dajkája,	1
   Te vagy, ki sajkám ugy hányod-veted,	1
   Ki rám zavartad fergeteg módjára	1
   A csendriasztó szenvedélyeket.	1
   Elfáradtam már, messze még a part?	1
   Mely béfogad révébe;... vagy az örvény?	1
   Mely nyúgodalmat szintugy ad, midőn	1
   Mélyébe ránt, a sajkát összetörvén.	1
   Sem part, sem örvény nincsen még előttem,	1
   Csak hánykódás, csak örökös habok;	1
   Hánykódom egyre a folyó nagy árján...	1
   Ki sem köthetek, meg sem halhatok.	1
   De mily hang ez, mily tulvilági hang,	1
   Mely bévegyűl a habzúgás közé?	1
   Tán szellem, égbe szálló a pokolból,	1
   Hol büntetését már átszenvedé?...	1
   Egy hattyu száll fölöttem magasan,	1
   Az zengi ezt az édes éneket -	1
   Oh lassan szállj és hosszan énekelj,	1
   Haldokló hattyúm, szép emlékezet!...	1
   Nem voltam többé gyermek, s nem valék	1
   Még ifju. Ez az élet legszebb éve,	1
   Mint legszebb perc, midőn a hajnalégről	1
   Az éj kárpitja félig van levéve.	1
   Sötétség volt még egyfelől szivemben,	1
   De másfelől már pirosan kelének,	1
   Mint a közelgő nap szemeiből	1
   Kilőtt sugárok, a vágyak s remények.	1
   Amire vágytam, bírni is reméltem,	1
   S amit reméltem, azt el is nyerém;	1
   Talán azért, mert nem sok volt... egyéb sem,	1
   Mint pihenés egy hű barát ölén.	1
   Hű volt barátom, mert hisz ilyenkor még	1
   Nincsen kikelve a rejtett önérdek,	1
   E mindent elrágó hernyója a	1
   Baráti hűség virágos kertének.	1
   Barátom hű volt; ürítgettem véle	1
   A boldog órák édes poharát,	1
   S a lelkesűlés égi mámorában	1
   Sasként röpültem a világon át.	1
   S amerre szálltam, minden az enyém volt!	1
   A dúsgazdagság bársony pamlagára	1
   Hajtám le főmet, melyet övezett	1
   A dicsőségnek csillagkoronája.	1
   Ily nagyszerűnek álmodám jövőmet,	1
   S már hittem is, hogy ez való, nem álom...	1
   De most egyszerre szívem, melyet a	1
   Világgal tölték meg, tágulni látom:	1
   Szivem tágúla, vagy tán a világ	1
   Kisebbedett? azt nem tudom, de érzém,	1
   Hogy kebelemben hézag támadott,	1
   Hézag, keblemnek legmelegebb részén.	1
   És napról-napra nőttön-nőtt ez ür,	1
   S ez ür miatt nem szállhatott már lelkem,	1
   Félt, hogy mélyébe hull... s nem kelle többé.	1
   Mit eddig olyan lángolón öleltem,	1
   Nem kellett kincs és nem kellett dicsőség.	1
   Mind a kettő oly fénytelen vala!	1
   Oly fénytelen, mint lesz az ég idővel,	1
   Ha elkopik majd csillagfátyola.	1
   Nem kelle semmi, még a jóbarát sem,	1
   Magam magamnak voltam terhire,	1
   S futottam, mint kit rémek serge üldöz,	1
   Az életzajtól messzi-messzire.	1
   Csöndes magányban keresék tanyát,	1
   Sötét erdő völgyébe telepedtem...	1
   Oh e magányban milyen alakok	1
   Lengtek körűlem s szálltak el fölöttem!	1
   Szivembül jöttek e tündéri lények,	1
   Szivemnek nem rég támadt üregébül,	1
   Tündéri lények, milyenekre félig	1
   Emlékezém a szép gyermekregékbül.	1
   "Megálljatok! megálljatok!" kiálték,	1
   "Oh, csak egy álljon meg közűletek,	1
   Csak addig, mig egy csók s egy ölelés tart!"	1
   Nem álltanak meg, mind eltüntenek.	1
   Kerestem őket, és meg nem lelém,	1
   Még csak nyomukra sem akadhaték;	1
   Nyom nélkül jártak, oly könnyűk valának,	1
   Könnyebbek, mint a szellő, mint a lég.	1
   S minél messzebbre távozának tőlem,	1
   Minél homályosabban láttam őket:	1
   Annál dicsőbbek voltak, és szivem	1
   Annál emésztőbb sovárgásban égett.	1
   Szivem sovárgott és én sorvadék,	1
   Társim nevettek a sápadt fiún,	1
   Csak jóbarátom, ő nem nevetett,	1
   Fejét csóválta, búsan, szomorún.	1
   Mi lelt? kérdezte; én nem felelék,	1
   Mert hisz magam sem tudtam, hogy mi lelt.	1
   Szomjas valék s vizet hiába ittam,	1
   Nem enyhité viz a tikkadt kebelt.	1
   S meguntam ezt a földi életet,	1
   Mely elvesztette szépségét szememben.	1
   Föl, föl! mondám, a mennybe! ahová	1
   Fájó szivemnek tündérnépe lebben;	1
   Föl a mennyekbe! ha a léget szívom,	1
   Mit ők színak: tán majd e szomj nem éget...	1
   S ha ott is futnak tőlem? ah, utánok	1
   Keresztülbolygom a nagy mindenséget! -	1
   Fényes tavasz volt. A mezőn szivárvány,	1
   Égő szivárvány százezer virágbul;	1
   De rám oly búsan néztenek... talán	1
   Tudták, hogy elkészűlök a világbul.	1
   A legnagyobb hegy tetejére mentem,	1
   Onnan tekinték föl az ég felé.	1
   Átlátszó kék volt a felhőtlen ég...	1
   Beléláttam... tisztán láttam belé...	1
   Ábránd-alakjaim legszebbike	1
   Ott volt az égben. Ajka mozgott; szinte	1
   Hallottam hívó hangjait... de jól	1
   Láthattam, hogy felém kezével inte.	1
   Megyek! mondám, s a bérc szélére léptem,	1
   Ahol száz ölnyi mélység nyilt alattam.	1
   Már-már ugrám... hátúl egy kéz ragadt meg...	1
   Eszmélet nélkül visszahanyatlottam.	1
   Midőn eszméltem: a dicső alak,	1
   Kit az egekben láttam az imént,	1
   Ott állt mellettem... oh, mit érezék?	1
   Leirhatatlan édes érzeményt!	1
   "Ilyen közel van hát a föld az éghez?"	1
   Zavart elmémmel ekkép gondolkodtam,	1
   "Im a mennyben vagyok szép angyalomnál,	1
   S elébb egy perccel még a földön voltam."	1
   Ezt gondolám, de szólni nem tudék,	1
   Avvagy talán nem mertem szólani,	1
   Félvén, hogy majd ha ajkam megnyitom,	1
   Keblemből a menny ki fog szállani,	1
   És megragadtam angyalom kezét,	1
   Hogy el ne tűnjék tőlem újolag,	1
   És derekát átövezé karom,	1
   Átövezé, mint egy égő szalag.	1
   S merőn szemléltem fényes arculatját.	1
   Most is csodálom, hogy szemem világa	1
   El nem veszett e földöntúli fénytől,	1
   Midőn benéztem szeme csillagába.	1
   Sötétkék csillag volt az ő szeme,	1
   És szemöldöke fekete szivárvány,	1
   S vállán ugy úsztak barna fürtei,	1
   Miként az éj egy rózsatenger árján.	1
   Meg mertem végre nyitni ajkamat,	1
   S beszéltem üdvről, angyalokrul, égről.	1
   Nagyon homályosan beszélheték,	1
   Mert ő nem értett semmit e beszédből.	1
   "Én lyány vagyok," szólt, "földi lyány, nem angyal;	1
   Ahol vagyunk, ez a föld, nem az ég,	1
   S te itt a mélybe estél volna, ámde	1
   Én mentésedre még jókor jövék."	1
   "Legyünk tehát a földön," válaszoltam,	1
   "Földön vagy égen, az mindegy nekem,	1
   Csak oldaladnál, kedves oldaladnál;	1
   Hisz ahol te vagy, ott az én egem.	1
   De űlj le mellém, s engedd, hogy karom	1
   Szorosabban fűzhessen át, o engedd!	1
   Úgyis sajátom vagy, tulajdonom,	1
   Mert téged az én képzetem teremtett."	1
   Leültünk ott a szikla tetején	1
   S beszélgeténk. Kérdezte: ki vagyok?	1
   "Egy bús sohajtás voltam eddig," szólék,	1
   "Öledben ím e csókkal meghalok.	1
   Most csókolj vissza, lyányka, hogy legyen	1
   Föltámadásom... - ím, föltámadok,	1
   Mert csókod ért; s ki bú-sohaj valék,	1
   Most a gyönyörnek mosolya vagyok."	1
   Ő megcsókolt. Nem kéreté magát,	1
   Első szavamra ajkamon volt ajka;	1
   E csók! ez ajk!... mért nem váltunk itt kővé?	1
   Hadd függtem volna mindörökre rajta!	1
   E csók, e csók! ez édesb volt a méznél	1
   S az anyatejnél. Csak ezóta élek;	1
   Midőn elcsattant e csók ajkamon,	1
   Érzém, hogy ekkor szállt belém a lélek.	1
   "Tekints körül", szólott a csók után	1
   A lyányka, "látod, milyen változás?	1
   Én nem tudom, honnan, s miként van ez,	1
   De mostan ég és föld egészen más.	1
   Kékebb az ég, sugárosabb a nap,	1
   S e fák alatt itt hűvösebb az árnyék,	1
   S pirosb a rózsa, illatosb a lég...	1
   Ah, mintha csak egy más világban járnék!"	1
   "Más a világ, más, nem olyan, minő volt,"	1
   Feleltem én, "vagy csak mi változánk?	1
   De bármiként van, mit törődünk véle,	1
   Midőn e változás áldás reánk!"	1
   Egymás ölébe így fontuk tovább	1
   Beszélgetésünk rózsakötelét,	1
   S amint eszméltünk szép ábrándjainkból,	1
   Láttuk, hogy a nap már a földre lép.	1
   Alkonyodék. Arany felhőkön szállott	1
   A nap violaszín hegyek mögé.	1
   A messzeségbe nyúló rónaságot,	1
   E száraz tengert, halvány köd födé.	1
   A szikla, melyen állottunk, piroslott	1
   A végsugártól, miként bíbor párna	1
   A trónon. De hisz trón volt ez; mi rajta	1
   A boldogság ifjú királyi párja.	1
   Elbúcsuzánk; nem szóval; szemeinkkel;	1
   S nem szomorúan, oh nem, oly vidáman!	1
   Az éjt úgy néztük, mint a haldokló	1
   A sirt, amelyen túl egy szebb világ van.	1
   Nem ígértük, hogy holnap eljövünk,	1
   De mind a ketten eljövénk hiven,	1
   S így éltük által az egész tavaszt,	1
   Ajk ajakon, kéz kézben, szív sziven.	1
   S így éltük által az egész nyarat.	1
   Minden napunk egy virágszál vala	1
   A bokrétából, melytül illatot nyer	1
   Az istenek olympi asztala.	1
   De e virágok elhervadtanak már;	1
   Mit ér, szemlélnem száraz kelyhöket?	1
   Röpűlj ki e szép kornak édenéből,	1
   Haldokló hattyúm, bús emlékezet!	1
   Eljött az ősz, ez a vad zsarnoka	1
   A természetnek. Kérlelhetlen karja	1
   Letépi a szegény fák levelét,	1
   A földre sujtja, és lábbal tiporja.	1
   Lábbal tiprá boldogságunkat is;	1
   Reánk küldé enyészetes szelét	1
   Elválás képiben, s ez arcainknak	1
   Leszaggatá szép rózsalevelét.	1
   Elváltunk, hogy ne lássuk egymást többé.	1
   Komoly borongó volt az őszi este;	1
   A ködön át a távolból lyánykámat	1
   Könnyes szemem mégegyszer fölkereste,	1
   Aztán futottam, útat nem tekintve,	1
   Arcom, kezem tövistől vérezék...	1
   Futottam árván, mint a hullócsillag,	1
   Melyet magából kilökött az ég. - -	1
   Azóta arcom és kezem begyógyult,	1
   Arcom s kezem, mit tüske sérte meg,	1
   S szivemből is ki vannak irtva már	1
   Az elválástól támadott sebek;	1
   De e sebeknél jobban fáj nekem most,	1
   Jobban fáj az, hogy már-már feledem	1
   Ábrándjaidnak édes üdvességét,	1
   Oh tündérálom, első szerelem!	1
   Szalkszentmárton, 1846. február 20.	1
VAJDA PÉTER HALÁLÁRA	1
   Oh természet, midőn alunni mentél,	1
   Alunni a múlt ősznek végivel:	1
   Elbúcsuzál-e kedves gyermekedtől,	1
   Elbúcsuzál-e leghivebb fiadtól,	1
   Őtőle?... és ha elbucsúztatok:	1
   Gondoltad-e, hogy végbucsútok ez? -	1
   Alszod, természet, téli álmadat...	1
   Alszol... vajon megálmodád-e már,	1
   Megálmodád-e azt a bánatot,	1
   Mely ébredésed reggelén megüt?	1
   Föl fogsz ébredni, fölkelt a tavasz,	1
   S a csalogány mond legszebb éneket	1
   Föltámadásod hangos ünnepén;	1
   Pedig volt egykor, aki érkezésed	1
   A csalogánynál szebben üdvezelte.	1
   Te széttekintesz, s kérdeni fogod:	1
   Hol van legelső dalnokom? hol ő?...	1
   Egy sírhalom lesz rá a felelet.	1
   Oh, természet, viseld gondját e sírnak,	1
   Melynek lakója leghivebb fiad,	1
   Viseld gondját... ültesd áldás gyanánt	1
   Virágaid legszebbjeit reá;	1
   Ugysincs e honnak, nincs hálás keze,	1
   Hogy megtegye, ha elmulasztanád.	1
   Oh e hazában olyan sok jeles	1
   Sírján ingatja vándor fuvalom	1
   A feledésnek tüskebokrait! -	1
   Vagy modd, hazám, hogy multad illeti,	1
   Csak multadat s nem a jelent, e vád;	1
   Mondd, hogy szivedben lesz egy kis helye	1
   Maradni-méltó emlékezetének.	1
   Vagy nem méltó-e rá, hogy a haza	1
   Szivében hordja annak emlékét,	1
   Ki a hazát szivében hordozá?...	1
   Emlékezést, emlékezést neki!	1
   S ha sírhalmához mentek: ejtsetek	1
   Reá egy könnyet, mert megérdemel	1
   Egy könnyet az, ki annyit szárított föl	1
   Meleg lelkének hő sugárival! - -	1
   És míg ti benne dalnokot sirattok:	1
   Az én könyűim hadd omoljanak	1
   A függetlenség bajnok férfiáért,	1
   Ki e hajlongó, görnyedő időkben	1
   Meg nem tanúla térdet hajtani,	1
   Ki sokkal inkább hajtá le fejét a	1
   Szabad szegénység kőszikláira,	1
   Semmint a függés bársony pamlagára. - -	1
   Sirassa benned, elhunyt férfiú,	1
   A természet leghívebb gyermekét,	1
   Sirassa benned dalnokát a hon...	1
   Legkeserűbb az én könyűm, ki benned	1
   A függetlenség hősét siratom!	1
   Pest, 1846. február 10. után	1
ELVÁNDOROL A MADÁR...	1
   Elvándorol a madár,	1
   Ha őszre jár	1
   Az idő.	1
   (Tavasszal azonban ismét visszajő.)	1
   Száll... száll... száll... viszi szárnya;	1
   Azon veszed észre magad, hogy már a	1
   Távolság kék levegőit issza.	1
   Olyan sebesen száll,	1
   Hogy eltünő álomnak véled. -	1
   A madárnál	1
   Mi száll tova még sebesebben?... az élet!	1
   De, mint a madár, ez nem tér többé vissza.	1
   Szalkszentmárton, 1846. március 10. előtt	1
NEM SÍROK ÉN...	1
   Nem sírok én és nem panaszkodom;	1
   Nem mondom én el másnak: mi bajom?	1
   De nézzetek szinetlen arcaimra,	1
   Ott föl van írva;	1
   És nézzetek szemembe, mely kiégett,	1
   S belőle kiolvashatjátok,	1
   Hogy rajtam átok fekszik, átok,	1
   Hogy fáj nekem, hogy nagyon fáj az élet!	1
   Szalkszentmárton, 1846. március 10. előtt	1
SZERETNÉM ITTHAGYNI...	1
   Szeretném itthagyni a fényes világot,	1
   Amelyen oly sok sötét foltot látok.	1
   Szeretnék rengetegbe menni,	1
   Ahol nem lenne senki, senki!	1
   Ott hallgatnám a lombok suttogását,	1
   Ott hallgatnám a patakok zugását	1
   És a madárnak énekét,	1
   S nézném a felhők vándorseregét,	1
   Nézném a nap jöttét s lementét...	1
   Mig végre magam is lemennék.	1
   Szalkszentmárton, 1846. március 10. előtt	1
ANNYIT SEM ÉR AZ ÉLET...	1
   Annyit sem ér az élet,	1
   Mint egy eltört fazék, mit a konyhából	1
   Kidobtak, s melynek oldaláról	1
   Vén koldús nyalja a rászáradt ételt!	1
   Szalkszentmárton, 1846. március 10. előtt	1
MÖGÖTTEM A MÚLT...	1
   Mögöttem a múlt szép kék erdősége,	1
   Előttem a jövő szép zöld vetése;	1
   Az mindig messze, és mégsem hagy el,	1
   Ezt el nem érem, bár mindig közel.	1
   Ekkép vándorlok az országuton,	1
   Mely puszta, vadon,	1
   Vándorlok csüggedetten	1
   Az örökkétartó jelenben.	1
   Szalkszentmárton, 1846. március 10. előtt	1
VOLTAK BARÁTIM...	1
   Voltak barátim, jó embereim...	1
   Oh mért meg nem halának!	1
   Sírhalmaikra mostan könnyeim	1
   Folynának,	1
   S virágokat termesztene	1
   Fölöttök könnyeim özöne. -	1
   Meg fognak halni majd,	1
   De egyik régi barát	1
   Sem nyer tőlem könyűket, csak sohajt,	1
   Csalódás kínos sohaját;	1
   S ha ez leng rájok:	1
   Sírhalmukon elszáradnak a virágok.	1
   Szalkszentmárton, 1846. március 10. előtt	1
SZÁLLNAK REMÉNYINK...	1
   Szállnak reményink, e szép madarak...	1
   Midőn legjobban szállanak,	1
   S szíják a mennyei tiszta léget,	1
   Hol már sas sem tanyáz;	1
   Jön a való, e zord vadász,	1
   S lelövöldözi őket.	1
   Szalkszentmárton, 1846. március 10. előtt	1
ELVÁLTAM A LYÁNYKÁTÓL	1
   Elváltam a lyánykától,	1
   Ki kedvesem vala;	1
   Ugy fájt leszakadnom ajakáról,	1
   Mely csókola. -	1
   Rég volt ez; azóta már	1
   Sok esztendő lejárt.	1
   Az elválás keserüségét	1
   Többé nem érezem,	1
   De a csók édességét	1
   Még most is érezem.	1
   Szalkszentmárton, 1846. március 10. előtt	1
EMLÉKEZET...	1
   Emlékezet!	1
   Te összetört hajónk egy deszkaszála,	1
   Mit a hullám s a szél viszálya	1
   A tengerpartra vet... - -	1
   Szalkszentmárton, 1846. március 10. előtt	1
AMOTT A TÁVOL KÉK KÖDÉBEN...	1
   Amott a távol kék ködében	1
   Emelkedik egy falu tornya sötéten;	1
   Van egy fehér ház e faluban,	1
   Hol egy fekete szemü lyányka van.	1
   E lyányka, e lyányka,	1
   E fekete szem,	1
   Ez bánatom és örömem	1
   Százszínű szivárványa.	1
   Szalkszentmárton, 1846. március 10. előtt	1
VISELD EGYFORMÁN...	1
   "Viseld egyformán jó- s balsorsodat!"	1
   Igy szól, kit a bolond világ bölcsnek nevez.	1
   Az én jelszóm nem ez;	1
   Én örömimet és fájdalmimat	1
   Érezni akarom... kettősen érezem.	1
   Lelkem nem a folyó leszen,	1
   Amely egykedvüleg	1
   Ragadja magával a rózsalevelet,	1
   Melyet tavasszal szép lyány vet bele,	1
   S a száraz fűveket,	1
   Miket	1
   Árjára sodort az ősz szele.	1
   Szalkszentmárton, 1846. március 10. előtt	1
MI SZEBB, MINT...	1
   Mi szebb, mint a szép gyermeklyány orcája?	1
   Ki azt álmodja, hogy ifját öleli,	1
   Az ifjút, akivel ébren nem meri	1
   Sejtetni sem, hogy őt imádja!	1
   Szalkszentmárton, 1846. március 10. előtt	1
MELY'K A LEGVÍGABB TEMETŐ?	1
   Mely'k a legvígabb temető?	1
   A bú temetője!... "S ez hol lelhető?"	1
   Azt kérditek, úgyebár? -	1
   A bú temetője a boros-asztal,	1
   Közepén a kereszttel, a nagy palackkal,	1
   E mellett sírhalom minden pohár. -	1
   Járjunk e víg temetőbe	1
   Ily szomorú időbe'!	1
   Szalkszentmárton, 1846. március 10. előtt	1
HAJAMNAK EGY FÜRTJÉT LEVÁGOM...	1
   Hajamnak egy fürtjét levágom,	1
   Melynek most minden szála szög;	1
   S ha majd elmúlik ifjuságom,	1
   Ha majd megőszülök:	1
   A falra függesztem tükör helyett	1
   E barna fürtöt: így csalom meg szememet,	1
   Hitetve, hogy még fiatal vagyok...	1
   De vajon nem árul-e el	1
   A szív ütése, mely	1
   Majd mindig halkabban dobog?	1
   Szalkszentmárton, 1846. március 10. előtt	1
MINTHA A NAGY, NEHÉZ...	1
   Mintha a nagy, nehéz világot tartanám,	1
   Leányka, hogy az ne szakadjon rám,	1
   Ugy reszketek,	1
   Ha megfogom könnyű, kis kezedet.	1
   Szalkszentmárton, 1846. március 10. előtt	1
ITT ÁLLOK A RÓNAKÖZÉPEN...	1
   Itt állok a rónaközépen,	1
   Mint a szobor, merően.	1
   A pusztát síri csend födé el,	1
   Mint elfödik a halottat szemfödéllel.	1
   Nagymessze tőlem egy ember kaszál;	1
   Mostan megáll,	1
   S köszörűli a kaszát...	1
   Pengése hozzám nem hallatszik át,	1
   Csak azt látom: mint mozog a kéz.	1
   És most idenéz,	1
   Engem bámul, de én szemem sem mozditom...	1
   Mit gondolhat, hogy én miről gondolkodom?	1
   Szalkszentmárton, 1846. március 10. előtt	1
OH LYÁNY! SZEMED...	1
   Oh lyány! szemed	1
   Milyen sötét,	1
   S mégis ragyog;	1
   Kivált midőn	1
   Reám tekintesz,	1
   Ugy tündököl,	1
   Mint zordon éjben	1
   Villám tüzénél	1
   A hóhérpallos!	1
   Szalkszentmárton, 1846. március 10. előtt	1
HA JŐNE OLY NAGY FERGETEG...	1
   Ha jőne oly nagy fergeteg,	1
   Mely meghasítná az eget,	1
   És e hasitékon át	1
   A földgolyót behajítaná!	1
   Szalkszentmárton, 1846. március 10. előtt	1
EGY BÖLCS HAJDAN...	1
   Egy bölcs hajdan szamáron útazott. -	1
   Azóta az idő megváltozott,	1
   Nagyon megváltozott már,	1
   Most a szamarak	1
   Lovaglanak,	1
   A bölcs pedig gyalog jár.	1
   Szalkszentmárton, 1846. március 10. előtt	1
MI A DICSŐSÉG?...	1
   Mi a dicsőség?... tündöklő szivárvány,	1
   A napnak könnyekben megtört sugára.	1
   Szalkszentmárton, 1846. március 10. előtt	1
SOK EMBERT ISMEREK...	1
   Sok embert ismerek,	1
   Ki önmagát legjobban szereti;	1
   De másnak ismét vannak kedvesi,	1
   Kiket magánál forróbban szeret,	1
   S ezeket sokszor mégis megbántja.	1
   Aztán megbánja,	1
   Hogy könnyeket facsart szeméből,	1
   Kinek egy vidám pillantatáért,	1
   Kinek egy mosolyáért	1
   A legszebb részt od'adná életéből.	1
   Ilyenkor tudja csak: mi a gyötrelem?	1
   Mik a keservek?	1
   És kéri szivét: repedj meg, oh szivem!	1
   És ez - büntetésül - nem reped meg.	1
   Szalkszentmárton, 1846. március 10. előtt	1
A BÁNAT? EGY NAGY ÓCEÁN	1
   A bánat? egy nagy óceán.	1
   S az öröm?	1
   Az óceán kis gyöngye. Talán,	1
   Mire fölhozom, össze is töröm.	1
   Szalkszentmárton, 1846. március 10. előtt	1
DACOS LEÁNY!	1
   Dacos leány!	1
   Hagyd megcsókolni magad,	1
   Hagyd átölelnem derekad.	1
   Nap megy nap után,	1
   S ha napjaid elhaladnak,	1
   Maradsz magadnak.	1
   Száraz derekad	1
   Majd senki meg nem öleli,	1
   Csak a koporsónak deszkája,	1
   S halvány ajakad	1
   Más nem csókolja, csak a sír férgei...	1
   Gondolj reája. -	1
   Mit érzesz,	1
   Nem rendül meg szived?	1
   Nem érezed,	1
   Hogy ez hideg csók, hideg ölelés lesz!	1
   Szalkszentmárton, 1846. március 10. előtt	1
GYERTYÁM HOMÁLYOSAN LOBOG...	1
   Gyertyám homályosan lobog...	1
   Magam vagyok...	1
   Sétálok föl s alá szobámban...	1
   Szájamban füstölő pipám van...	1
   Multam jelenési lengenek körűlem...	1
   Sétálok, sétálok, s szemlélem	1
   A füst árnyékát a falon,	1
   És a barátságról gondolkodom.	1
   Szalkszentmárton, 1846. március 10. előtt	1
MONDJÁK, HOGY MINDENIKÜNK...	1
   Mondják, hogy mindenikünk bir egy csillaggal,	1
   S az, akié lehull az égrül, meghal.	1
   És így fogy az ember, így fogy a csillag;	1
   Mindegyre omolnak...	1
   A csillag az égrül a földre,	1
   Az ember a földrül a sírgödörbe.	1
   Hah, majd ha miljom s miljom év lemégyen,	1
   S a földön és az égen	1
   Csak egy ember s egy csillag bujdosik!...	1
   S ha végre ez is leesik!... - -	1
   Szalkszentmárton, 1846. március 10. előtt	1
AZ EMBER UGYAN HOVA LESZ?...	1
   Az ember ugyan hova lesz?...	1
   Sokrates,	1
   Ki a mérget megitta,	1
   S hóhéra, ki a mérget neki adta,	1
   Egy helyre mentek mind a ketten?	1
   Oh lehetetlen!	1
   És hátha... hátha...	1
   Mért nem láthatni a másvilágba!	1
   Szalkszentmárton, 1846. március 10. előtt	1
ELMÉM EZEN SOKAT GONDOLKODIK...	1
   Elmém ezen sokat gondolkodik:	1
   Ha valaha	1
   A világrendszer fölbomlana,	1
   S mint most az eső és hó esik,	1
   Esnének akkor csillagok,	1
   S folynának a csillagpatakok!	1
   Szalkszentmárton, 1846. március 10. előtt	1
MIT ETTÉL, FÖLD...	1
   Mit ettél, föld, hogy egyre szomjazol?	1
   Hogy annyi könnyet s annyi vért iszol?	1
   Szalkszentmárton, 1846. március 10. előtt	1
MOSOLYGJATOK RÁM...	1
   Mosolygjatok rám, oh mosolygjatok,	1
   Ti szép leánykák szemei!	1
   S én el fogom felejteni,	1
   Hogy már olyan sokszor megcsaltatok. -	1
   Véljük, hogy a lyányok szíve az ég,	1
   Mert mélyei, mint ez, úgy ragyognak.	1
   A lyányi szív csalárd folyó csak,	1
   Amelybe sugáraikat veték	1
   Az égi csillagok...	1
   Ki ott mennyet keres, elnyelik a habok.	1
   Szalkszentmárton, 1846. március 10. előtt	1
HA A SÍRBAN MEGSZÁRADT...	1
   Ha a sírban megszáradt szíveket	1
   Mind egy halomra hordanák	1
   S meggyújtanák,	1
   Ki mondja meg:	1
   Hány színű lenne majd e láng?	1
   Szalkszentmárton, 1846. március 10. előtt	1
HOVÁ LESZ A KACAJ...	1
   Hová lesz a kacaj,	1
   Hová lesz a sohaj,	1
   Ha hangja elenyész?	1
   S hová lesz az ész,	1
   Midőn már nem gondolkodik?	1
   S a szeretet,	1
   S a gyűlölet,	1
   Ha a szívből kiköltözik?	1
   Szalkszentmárton, 1846. március 10. előtt	1
TE IFJÚSÁG...	1
   Te ifjúság, te forgószél!	1
   Ki szép virágfüzért	1
   Sodorsz magaddal... e virágokat	1
   Futtodban homlokunkra keríted...	1
   Egy perc alatt	1
   Ismét leröpíted,	1
   S gyorsan tovább futasz.	1
   Mi búsan álmélkodva állunk,	1
   S kérdezzük: igaz-e, hogy nálunk	1
   Valál? talán nem is igaz!	1
   Szalkszentmárton, 1846. március 10. előtt	1
BARÁTIM VAGYTOK...	1
   Barátim vagytok, azt mondjátok.	1
   Talán nem mondtok hazugságot,	1
   Ez meglehet,	1
   De azért nem adom nektek hitemet,	1
   Nem adhatom: most jó dolgom van,	1
   Jertek hozzám, ha majd napom lejár,	1
   Mert a barátság nappal láthatatlan,	1
   Éjjel ragyog csak, mint a fénybogár.	1
   Szalkszentmárton, 1846. március 10. előtt	1
FÖLDÉT A FÖLDMIVES...	1
   Földét a földmives felszántja,	1
   Aztán beboronálja.	1
   Képünket az idő felszántja,	1
   De be nem boronálja.	1
   Szalkszentmárton, 1846. március 10. előtt	1
NEMCSAK MI VÉNÜLÜNK...	1
   Nemcsak mi vénülünk, mi emberek...	1
   Mi volna, ami nem vénülne meg?	1
   Nézzétek a napot, ha jön a december:	1
   Nem valóságos öregember?	1
   Későn ébred, s alig	1
   Hogy fölkapaszkodhatik	1
   Az égre, oly erőtelen;	1
   Mogorván néz a világra s hidegen,	1
   S olyan korán ledől megint ágyára.	1
   Majd végesvégül	1
   Azt is megérjük, hogy megőszül,	1
   És ekkor... ekkor fehér lesz sugára.	1
   Szalkszentmárton, 1846. március 10. előtt	1
FUTÓ FOLYAM HULLÁMAI...	1
   Futó folyam hullámai	1
   Az ember miljom vágya;	1
   Perc hozza őket, perc ragadja el.	1
   A sors azért nem szokta teljesíteni,	1
   Azért nem hallgat rája;	1
   Jól tudja: mikorra egy kegyét leejti,	1
   Az ember már régen mást esdekel,	1
   S hogy kérte amazt, el is felejti.	1
   Szalkszentmárton, 1846. március 10. előtt	1
HÁNY CSEPP VAN AZ ÓCEÁNBAN...	1
   Hány csepp van az óceánban?	1
   Hány csillag az égen?	1
   Az emberiség fejin hány hajszál van?	1
   S hány gonoszság szivében?	1
   Szalkszentmárton, 1846. március 10. előtt	1
NEM SŰLYED AZ EMBERISÉG...	1
   Nem sűlyed az emberiség!	1
   Ilyen gonosz vala rég,	1
   Ilyen gonosz már kezdet óta...	1
   Hisz különben nem kellett vóna	1
   Százféle mesét,	1
   Eget, isteneket,	1
   Pokolt és ördögöket	1
   Gondolni ki, hogy zaboláztassék.	1
   Szalkszentmárton, 1846. március 10. előtt	1
KIK A FÖLD ALACSONY PORÁBÓL...	1
   Kik a föld alacsony porából,	1
   Mit minden féreg gázol,	1
   A naphoz emelkedtek,	1
   Ti szárnyas, óriás lelkek!	1
   Hogy van, hogy titeket a törpe világ	1
   Mindig kicsínyeknek kiált?...	1
   Természetes! hiszen a tölgy a bérceken	1
   Kisebbnek tetszik, mint a fűzfa idelenn.	1
   Szalkszentmárton, 1846. március 10. előtt	1
AZ ÉN SZIVEM...	1
   Az én szivem egy földalatti lak,	1
   Sötét, sötét!	1
   Az öröm egy-egy fényes sugarat	1
   Csak néha vét	1
   Mélyébe e földalatti háznak.	1
   Ez a fény is csak azért pillant bele,	1
   Hogy lássa a szörnyeket, mik ott tanyáznak,	1
   Mikkel televan, tele!	1
   Szalkszentmárton, 1846. március 10. előtt	1
ODANÉZZETEK!	1
   Odanézzetek!	1
   Csatára iramlik a fergeteg;	1
   Paripája a szél, a nyargaló,	1
   Kezében a felleg a lobogó,	1
   Amelynek villám a nyele.	1
   Vágtat vele, vágtat vele	1
   Csatára, csatára...	1
   Mint harsog trombitája,	1
   A mennydörgés!	1
   Oh fergeteg,	1
   Ki a tornyokat	1
   Eldöntögeted,	1
   Kinek kezében kiszakad	1
   A tölgy a bérc kebelébül,	1
   Hol századok óta vénül,	1
   Hatalmas fergeteg! ki nem szakíthatod	1
   Az emberi szivbül a bánatot - -	1
   Szalkszentmárton, 1846. március 10. előtt	1
MÁR SOKSZOR ÉNEKELTEM...	1
   Már sokszor énekeltem rólatok,	1
   Még többször is éneklek, szép csillagok.	1
   Én úgy szeretlek titeket!	1
   Egy szebb világgal hiteget	1
   Sugárotok;	1
   S ti egyre mosolygotok,	1
   S oly jól esik nekem,	1
   Oda tekintenem,	1
   Hol egy kis vidámság van	1
   E szomorú világban.	1
   Szalkszentmárton, 1846. március 10. előtt	1
MIVÉ LESZ A FÖLD?...	1
   Mivé lesz a föld?... megfagy-e, elég-e?	1
   És ugy hiszem, hogy meg fog fagyni végre,	1
   Megfagyasztják a jéghideg szivek,	1
   Amelyek benne s bele fekszenek.	1
   Szalkszentmárton, 1846. március 10. előtt	1
FÖNSÉGES ÉJ!	1
   Fönséges éj!	1
   Az égen tündökölve ballag	1
   A nagy hold s a kis esti csillag.	1
   Fönséges éj!	1
   A harmat csillog a gyep bársonyán,	1
   Bokor sátrában zeng a csalogány.	1
   Fönséges éj!	1
   Az ifjú mostan megy szeretője után...	1
   S most megy gyilkolni a zsivány.	1
   Fönséges éj!	1
   Szalkszentmárton, 1846. március 10. előtt	1
KI FOGJA VAJON MEGFEJTENI...	1
   Ki fogja vajon megfejteni	1
   E rejtélyt:	1
   Az emberiségnek könnyei	1
   Lemoshatnák-e az emberiségnek szennyét?	1
   Szalkszentmárton, 1846. március 10. előtt	1
SZÉP KEDVESEM...	1
   Szép kedvesem, ha majd az oltár mellett	1
   Dobog felém szerelmes kebled!...	1
   S ha majd körűlünk apró gyermekek	1
   Mosolyganak, enyelgenek!...	1
   S ha majd fölénk a szemfedő borúl,	1
   S kivisznek, s rajtunk a sír domborúl!...	1
   S ha majd hozzánk az unokák kijőnek	1
   Szép alkonyán a sárga, csendes ősznek,	1
   S merengve nézik ákáclombjainkat,	1
   Miket fejfánknál a lég halkan ingat...	1
   Szalkszentmárton, 1846. március 10. előtt	1
SZERETŐJE-E VAJON...	1
   Szeretője-e vajon a testnek a lélek?	1
   S mint szeretőkhöz illik, együtt enyésznek?	1
   Vagy a lélek a testnek csak barátja?	1
   S ugy tesz, mint rendesen a barát:	1
   Elhordja magát,	1
   Midőn amazt pusztulni látja?	1
   Szalkszentmárton, 1846. március 10. előtt	1
OH SZERELEM...	1
   Oh szerelem, te óriási láng!	1
   Ki a világot gyujtod ránk,	1
   Aztán ellobansz... tán egy perc alatt,	1
   S örök sötétség és hideg hamvad marad.	1
   Szalkszentmárton, 1846. március 10. előtt	1
MIÉRT HOGY LÁTHATATLANOK...	1
   Miért hogy láthatatlanok	1
   Az ördögök s az angyalok?	1
   Ismerni szeretném őket	1
   Avégett,	1
   Hogy tudja, amit nem tudok:	1
   Mi van ebben és mi van abban?	1
   S az ember melyikhez hasonlít jobban?	1
   Szalkszentmárton, 1846. március 10. előtt	1
MULANDÓSÁG...	1
   Mulandóság a királyok királya.	1
   Ez a világ az ő nagy palotája.	1
   Sétál föl és le benne,	1
   S nincs hely, hová ne menne,	1
   S hová lelép, amire hág,	1
   Minden pusztúl... körűle fekszenek	1
   Szétszórva: eltört koronák,	1
   Hervadt virágok, megrepedt szivek.	1
   Szalkszentmárton, 1846. március 10. előtt	1
A FÉRJ HAZAJŐ BETEGEN...	1
   A férj hazajő betegen.	1
   Hű nője orvosért	1
   Megy hirtelen.	1
   Miként siet, az istenért!	1
   Az orvostól mindent remél,	1
   Azért rohan érte, mint a szél,	1
   Oly gyorsan azért keresi föl...	1
   Jól tudja: az orvos gyakran öl.	1
   Szalkszentmárton, 1846. március 10. előtt	1
BARÁTAIM MEGÖLELÉNEK...	1
   Barátaim megölelének...	1
   Szivökhöz nyomták szívemet;	1
   Bennem mi boldog volt a lélek!...	1
   Később tudám meg: mért öleltenek? -	1
   Azt tapogatták, míg öleltek:	1
   Hol van legfájóbb része e kebelnek?	1
   Hogy gyilkukat majd odadöfjék...	1
   És odadöfték!	1
   Szalkszentmárton, 1846. március 10. előtt	1
MINT LÓT-FUT A BOLDOGSÁG UTÁN...	1
   Mint lót-fut a boldogság után	1
   Az ember, a dőre,	1
   Az egyik hátra, a másik előre,	1
   Mikéntha már ott volna nyomán.	1
   Hiába igyekeznetek!	1
   Előttetek, mögöttetek	1
   Nincs a boldogság... ott alattatok van	1
   A sírhalomban.	1
   Szalkszentmárton, 1846. március 10. előtt	1
HIDEG ELLEN A TÉL...	1
   Hideg ellen a tél a folyókat jéggel,	1
   A földet hóval leplezé el.	1
   Csupán némely embernek	1
   Kell öltözetlenűl bujdosnia...	1
   Tehát a természetnek	1
   Az ember a legmostohább fia?	1
   Szalkszentmárton, 1846. március 10. előtt	1
VAJON MI ÉR?	1
   Vajon mi ér? vajon mi történik velem?	1
   Sejtek, s e sejtelem, ez olyan rettentő!	1
   Ugy rángatózik, úgy ugrándozik szivem,	1
   Miként a porban a levágott emberfő.	1
   Szalkszentmárton, 1846. március 10. előt	1
AZ ÖZVEGY...	1
   Az özvegy gyászba öltözék;	1
   Kedves férjét eltemeték.	1
   Ő gyászruhát ölt a meghalt után! -	1
   Jó asszony, ez egyet föl se vedd,	1
   Vagy végy föl többet... hisz ez egy ruhán	1
   Keresztülcsillog titkos örömed.	1
   Szalkszentmárton, 1846. március 10. előtt	1
IGAZSÁG! ALSZOL?	1
   Igazság! alszol? vagy meg is halál?	1
   E férfi méltó volt rá, hogy nyakáról	1
   Aranylánc függjön; s íme a helyett	1
   Ő függ, ő függ... a hóhér kötelén.	1
   S ennek nyakában aranylánc van, pedig	1
   Hóhérkötélen kéne függnie. -	1
   Igazság! alszol? vagy meg is halál?	1
   Szalkszentmárton, 1846. március 10. előtt	1
AZ ÁLOM...	1
   Az álom	1
   A természetnek legszebb adománya.	1
   Megnyílik ekkor vágyink tartománya.	1
   Mit nem lelünk meg ébren a világon.	1
   Álmában a szegény	1
   Nem fázik és nem éhezik,	1
   Bibor ruhába öltözik,	1
   S jár szép szobák lágy szőnyegén.	1
   Álmában a király	1
   Nem büntet, nem kegyelmez, nem birál...	1
   Nyugalmat élvez.	1
   Álmában az ifju elmegy kedveséhez,	1
   Kiért epeszti tiltott szerelem,	1
   S ott olvad égő kebelén. -	1
   Álmamban én	1
   Rabnemzetek bilincsét tördelem!	1
   Szalkszentmárton, 1846. március 10. előtt	1
E GAZDAG ÚR...	1
   E gazdag úr miként	1
   Gőgösködik, mint nézi le a szegényt!	1
   Ne gőgösködjél, jóbarát,	1
   Azért, hogy most oly jó dolgod van;	1
   Majd e szegény magasabbról néz le rád,	1
   Ha ő a mennyben lesz s te a pokolban.	1
   Szalkszentmárton, 1846. március 10. előtt	1
KERESZT	1
   Kereszt jutalma a fáradságoknak,	1
   Mindenfelé keresztet osztogatnak.	1
   Aranykeresztet tűznek a fejedelmek	1
   Jobbágyaik mellére; a földmivesnek	1
   Oszt a természet búzakereszteket...	1
   Fakereszt illet, megváltók, titeket!	1
   Szalkszentmárton, 1846. március 10. előtt	1
VOLTAK FEJEDELMEK...	1
   Voltak fejedelmek,	1
   Akiknek emlékoszlopot emeltek,	1
   Magast és fényeset,	1
   Mely hirdeté nagyságukat,	1
   Mely hirdeté jóságukat.	1
   És hol van az oszlop?... elesett!	1
   El kellett esnie,	1
   Mert hazugsággal volt tele.	1
   Az idő igaz,	1
   S eldönti, ami nem az.	1
   Ott áll a sír most emléktelenűl,	1
   Az eltörött helyett mást nem tevének...	1
   De nem! hisz örök átka nemzetének	1
   Sötét oszlopként rajta nehezűl.	1
   Szalkszentmárton, 1846. március 10. előtt	1
MIDŐN A FÖLDÖN...	1
   Midőn a földön még csak pár ember vala,	1
   Már meghalt egyik a másiknak általa.	1
   Ábelt megölte Kain.	1
   Ha a világ végén majd újolag	1
   Két ember lesz a föld határain,	1
   Ők is bizonnyal így egymásra rontanak,	1
   S az, aki megmarad ott,	1
   Nőül fog venni egy vadállatot.	1
   Talán e vadállatnak méhibül	1
   A réginél szelídebb emberfaj kerül.	1
   Szalkszentmárton, 1846. március 10. előtt	1
KIVÁGOM ÉN...	1
   Kivágom én keblemből szívemet,	1
   Ott úgysem okoz mást, csak gyötrelmeket,	1
   Kivágom és a földbe ültetem...	1
   Talán kikél babérfa képiben,	1
   S koszorúja lesz a bajnokoknak,	1
   Kik a szabadságért harcolnak!	1
   Szalkszentmárton, 1846. március 10. előtt	1
FÖVÉNYSZEM... HARMATCSEPP...	1
   Fövényszem... harmatcsepp... a szikla,. melyet	1
   Ezer villám meg nem rengethet...	1
   Az örökké rengő tenger...	1
   A tiszta napfény és a szennyes ember	1
   És minden, minden e világon	1
   Csak álom, tünedékeny álom.	1
   Ez álma mind a természetnek,	1
   Kit miljom év előtt szender lepett meg,	1
   S ki álmodik	1
   Talán még miljom s miljom évekig.	1
   De fölébred végre,	1
   Egyszerre fölriad,	1
   Fölkeltik egyre rémesb álmai,	1
   És ekkor a borzalom miatt	1
   A semmiség feneketlen tengerébe	1
   Fog ugrani.	1
   Szalkszentmárton, 1846. március 10. előtt	1
FEJEMBEN ÉJ VAN...	1
   Fejemben éj van, éjek éjjele,	1
   S ez éj kisértetekkel van tele;	1
   Agyamban egymást szűlik a gondolatok,	1
   S egymást tépik szét, mint vadállatok.	1
   Lázzal verő szivemnek vére forr,	1
   Mint boszorkány üstjében a bűvös viz.	1
   Gyúlt képzeletem mint meteor	1
   Fut át a világon és magával visz,	1
   Laktársam a kétségbeesés,	1
   Szomszédom a megőrülés.	1
   Szalkszentmárton, 1846. március 10. előtt	1
ÁTOK ÉS ÁLDÁS	1
   Legyen átok a földön,	1
   Hol ama fa termett,	1
   Amelyből énnekem	1
   Bölcső készítteték;	1
   Legyen átkozott a kéz,	1
   Mely e fát ülteté,	1
   És átkozott az eső s a napsugár,	1
   Mely e fát felnövelte!... -	1
   De áldás légyen a földön,	1
   Hol ama fa termett,	1
   Melyből nekem majd	1
   Koporsó készűl;	1
   Áldott legyen a kéz,	1
   Mely e fát ülteté,	1
   Áldott az eső s a napsugár,	1
   Mely e fát felnövelte!	1
   Szalkszentmárton, 1846. március 10. előtt	1
MÉRT VAGYOK ÉN MÉG A VILÁGON...	1
   Mért vagyok én még a világon, ha már	1
   Átéltem minden szenvedéseket?	1
   Végeztem pályám... mert hiszen az ember,	1
   Hogy szenvedjen, csak azért született.	1
   Mért vagyok én még a világon, hisz már	1
   Láttam mindent, mi látható van itt;	1
   Látám a jónak örökös bukását	1
   S a rosznak örök diadalmait.	1
   Hallottam már az éhezők nyögését	1
   S dorbézolási kurjantásokat,	1
   Hallottam már a csalogányt dalolni	1
   És csörömpölni a rabláncokat.	1
   Tudom, hogy így volt ezredév előtt s hogy	1
   Ezred multán is ekkép lenni fog...	1
   Mindent tudok, mindent hallottam, láttam,	1
   Hát mért élek még? mért meg nem halok?	1
   Vagy tán valólag a világ nem ilyen?	1
   Ily szomorúnak én látom csupán?	1
   Én látom így csak, keresztülnézvén a	1
   Kétségbesésnek sötét fátyolán?	1
   Mindegy... elég, hogy én kétségbeestem,	1
   Elég, hogy én elkárhozott vagyok,	1
   Hogy engem éles, égő körmeikkel	1
   Tépnek, szaggatnak a rosz angyalok!	1
   Szakadj meg, szívem! hagyj el engem, élet!	1
   Fogadj öledbe, mély öledbe, föld!	1
   Borúlj reám, sír! és te, fergeteg, jőj,	1
   Hogy rólam a sírhalmot elsöpörd!	1
   Söpörd el s szórd ki összeporlott csontom,	1
   S szórd el csontommal hírem-nevemet...	1
   Ne tudja senki se, hogy egykor ilyen	1
   Megátkozott teremtmény létezett!	1
   Pest, 1846. március 10. - április 10.	1
MINDEN VIRÁGNAK...	1
   Minden virágnak, minden kis fűszálnak	1
   Jut a napból, ha több nem, egy sugár.	1
   Oh szerelem, te szívek napja, szívem	1
   Egy sugárt tőled csak hiába vár?	1
   Nincsen leány, ki engemet szeretne,	1
   Nincsen leány, ki mondaná nekem:	1
   Hideg világ van, lelkedet meghűté,	1
   Jer, melegedj föl forró keblemen!	1
   Nincsen leány, ki mondaná: fáradt vagy,	1
   Bocsásd vállamra bágyadt fejedet!	1
   Nincsen leány, ki véremet lemosná	1
   E homlokról, mely megköveztetett!...	1
   Magam vagyok, mint a szőlő karója,	1
   Melyről leszáradt a zöld venyige;	1
   Madár nem száll rám, csak fölöttem repdes	1
   Sötét eszméim hollóserege.	1
   Igy foly le majd az ifjuság, az élet,	1
   Igy foly le tőlem árván, egyedűl,	1
   Azt veszem észre csak, hogy elfagy vérem	1
   A halál hideg ölelésitül.	1
   S ha meghalok, ha megfagyok: szememre	1
   Megkönnyezetlen szemfedő borúl,	1
   S ültetni nem fog senki egy virágot	1
   A sírra, amely rajtam domborúl.	1
   Ott hamvadok majd egy kopott fejfánál,	1
   Kopott fejfánál, puszta domb alatt;	1
   Nő ott a kóró, mert meg nem tapossa,	1
   Nem jő megnézni senki síromat.	1
   Meglátogatni csak te fogsz, hogy elzúgd	1
   Testvéri búdat, éji fergeteg,	1
   Testvéri búdat, mert hiszen testvére	1
   Voltál te lelkem érzeményinek!	1
   Pest, 1846. március 10. - április 10.	1
A SZERELMES TENGER	1
   Ült a lyányka boldogan tünődve	1
   Sziklaparton a tenger fölött,	1
   És akit várt, akiről tünődék,	1
   Kedvesének koszorút kötött.	1
   Átellenben kelt az esti csillag,	1
   De a tenger nem gondolt vele;	1
   A9 leányra nézett kék szemével,	1
   S így sohajta hullámkebele:	1
   "Oh mi szép vagy, oh miként szeretlek!	1
   Jőj le, ha van benned irgalom,	1
   Jőj s fürödjél bennem... üdvezűlök,	1
   Hogyha kebled megcsókolhatom.	1
   Jőj le hozzám, szépségek leánya,	1
   Jőj le, és szeress, légy hitvesem;	1
   Földiszítlek, mint menyasszonyát még	1
   Nem diszíté egy királyfi sem.	1
   Fürteidre fölhozom dúsgazdag	1
   Mélységemnek minden gyöngyeit;	1
   S elveszíti ragyogásaiktól	1
   Szeme fényét, aki rád tekint.	1
   Nem, nem, oh rád ne tekintsen senki!	1
   Messze viszlek innen téged el	1
   Napkeletre egy szigetbe, amely	1
   Telve a föld gyönyöreivel.	1
   Ottan minden patak egy szivárvány,	1
   S híg gyémánt a tiszta levegő,	1
   S a mezőnek minden órán új s a	1
   Régieknél szebb virága nő.	1
   Ottan szebb az éj, mint itten a nap,	1
   S szebb a tél, mint itt a kikelet,	1
   S madarak a hópelyhek... mig esnek,	1
   Zengedeznek tündéréneket.	1
   Jőj keblemre, szépségek leánya,	1
   Jőj le, és szeress, légy hitvesem;	1
   Napkeletre szigetembe viszlek,	1
   Ott élünk örök-szerelmesen.	1
   Itt a sajka, ülj beléje, lyányka,	1
   Ringatom majd oly szelídeden,	1
   Hogy elalszol; és mire fölébredsz.	1
   Ott leendesz a szép szigeten."	1
   Esdekelve így beszélt a tenger;	1
   A leány nem érté meg szavát,	1
   Nem fejté meg a rengő haboknak	1
   Suttogó, egyhangú moraját.	1
   És akközben kész lett koszorúja,	1
   S akit várt, az ifju megjöve,	1
   És látá az érkezőt a tenger,	1
   S hah miként fölháborult szive!	1
   Hátha még a többit látta volna...	1
   Eltünének sűrü fák mögé,	1
   S őket a sötétzöld lombozat s az	1
   Éj sötét kárpitja elfödé.	1
   Másnap reggel vitorlás hajón a	1
   Boldog ifju a tengerre szállt;	1
   És a tenger jókedvvel, nyugodtan	1
   Vitte őt a messzeségen át.	1
   "Menj, menj, ifju", gondolá magában,	1
   "Sok szerencsét vándorlásodon;	1
   De halálod lesz az óra, mely e	1
   Lyányhoz téged ismét visszavon.	1
   Kedvezek most, sebesen röpítlek,	1
   Mert a lyánytól messze távozol;	1
   De ha vissza, a leány felé jősz,	1
   Minden vészemmel találkozol."	1
   A leányka ott állt nemsokára,	1
   Ahol tennap koszorút kötött;	1
   Koszorúja összetépve fekvék	1
   Széteresztett fürtei között.	1
   Ottan állt, a tenger s ég közötti	1
   Végtelenben járt tekintete,	1
   Mint elfáradott galamb, amelyet	1
   A sas helyről-helyre kergete.	1
   "Itt volt. Elment, elment mindörökre,	1
   Megcsalt; megcsalt! Engem itt hagyott.	1
   Itt hagyott, oh, engemet... kettőnket:	1
   Engemet és a gyalázatot!"	1
   Igy panaszlá a leány keservét,	1
   És a tenger meghallotta azt,	1
   És egyszerre nagy birodalmában	1
   Minden alvó habot fölriaszt;	1
   És után küldé a hajónak,	1
   Mely a csábitó ifjút vivé,	1
   S a hullámok a hajót s az ifjut	1
   Egy csapással zúzták semmivé.	1
   S szólt a tenger: "Te szegény teremtés,	1
   Mit teszesz most, mondd, hogy mit teszesz?	1
   Megcsalt téged az, akit szerettél,	1
   Én szeretlek s engem nem szeretsz!	1
   És mit ér az élet már tenéked?	1
   Karjaimba vesd le magadat,	1
   Hadd legyek koporsód... eltemetlek,	1
   Tégedet és gyalázatodat."	1
   Amit egykor nem értett a lyányka,	1
   Most megérté a tenger szavát;	1
   Leugrott a szikláról, s a tenger	1
   Eltemette őt s gyalázatát.	1
   Szalkszentmárton, 1846. április 10-24.	1
ELHAGYTAM ÉN A VÁROST...	1
   Elhagytam én a várost,	1
   Azt a holt életet,	1
   Hol a halál is élet,	1
   Jósorsom a természet	1
   Vidám ölébe tett.	1
   Vidám vagy, oh természet!	1
   El is csodálkozál,	1
   Midőn körödbe léptem,	1
   Hogy oly mogorva képem,	1
   Hogy rajta oly köd áll.	1
   De ép azért jövék, hogy	1
   Elűzzem a ködöt.	1
   Amely már olyan régen	1
   Borong komor-sötéten	1
   Halvány arcom fölött.	1
   Azért jövék, hogy szívem,	1
   Mit a bú s a harag	1
   Oly feketére feste,	1
   E gyászruhát levesse,	1
   S mosolygjon újolag.	1
   Gyógyulj meg, én szivem, ha	1
   Még gyógyulnod lehet!...	1
   Szép harmatos füvekkel,	1
   Lágy rózsalevelekkel	1
   Kötöm be sebedet.	1
   Szalkszentmárton, 1846. április 10-24.	1
ERDŐBEN	1
   Sötétzöld sátoros	1
   Erdőben járok.	1
   Kevély tölgyfák alatt	1
   Szerény virágok.	1
   A fákon madarak,	1
   Virágon méhek.	1
   Ott fönn csattognak, itt	1
   Lenn döngicsélnek.	1
   Nem rengedez sem a	1
   Virág sem a fa;	1
   Hallgatják a zenét	1
   Elandalodva.	1
   Vagy alszanak talán?	1
   Elszenderedtek?...	1
   Megálltam én is és	1
   Mélán merengek.	1
   Merengve nézek a	1
   Patak habjára,	1
   Melynek nyílsebesen	1
   Rohan le árja;	1
   Fut, mintha kergetné	1
   A felleg árnyát,	1
   A fellegét, amely	1
   Fölötte száll át.	1
   Ekként kergettelek,	1
   Ifjúi vágyak!	1
   Árnyak valátok, el	1
   Nem foghatálak - -	1
   Menj, menj, emlékezet!	1
   El is feledtem,	1
   Hogy e magányba én	1
   Feledni jöttem.	1
   Szalkszentmárton, 1846. április 10-24.	1
GYERMEKKORI EMLÉKEK	1
   Béranger után franciából	1
   Vidék, hol egykor ringatott reményem,	1
   Im ujra látlak ötven év után,	1
   Megifjodunk a gyermek-emlékektől,	1
   Mint a tavasznak langy fuvallatán.	1
   Köszöntelek, ti kiskorom baráti!	1
   Köszöntelek, ti áldott rokonok!	1
   Ti itten a vész idejében nékem	1
   Szegény madárnak fészket raktatok.	1
   Megnézek mindent, még a szűk börtönt is,	1
   Hol húgával, ki kedves szép vala,	1
   Uralkodott a vén tanító s büszkén	1
   Tanítá, amit maga sem tuda.	1
   Több mesterségbe kaptam itt... a restség	1
   Nagy befolyással volt mindig reám;	1
   S hittem, hogy a bölcs névre már jogom van,	1
   Midőn Franklin mesterségét tudám.	1
   E korban támad a barátság, e föld,	1
   Amely virágzik reggel gazdagon,	1
   S hol egy fa nő, amelynek ága gyakran	1
   Támasz-botunk az életalkonyon.	1
   Vidék, hol egykor ringatott reményem,	1
   Im ujra látlak ötven év után.	1
   Megifjodunk a gyermek-emlékektől,	1
   Mint a tavasznak langy fuvallatán.	1
   Gyászos napokban e falak közt volt, hogy	1
   Hallám az ellenségnek ágyuit;	1
   S az ünnepzaj közé vegyülve, hangom	1
   A haza nevét itt rebegte, itt.	1
   Galambszárnyú, ábrándos lelkem itten	1
   Fa-saruimnak terhét feledé.	1
   Itten csapott le rám az ég villáma,	1
   És megszokám a fejedelmekét.	1
   E kis házban készült el a balsorsra	1
   Elmém, s már itten volt megvetni kész	1
   A dicsőséget, e tünékeny füstöt,	1
   Mely szemeinkbe könnyet is idéz.	1
   Rokon- s barátok, hajnalom tanúi!	1
   Kiket mindegyre jobban tisztelék,	1
   Igen, még most is szépnek tetszik bölcsőm,	1
   Ámbár a dajka elenyésze rég.	1
   Vidék, hol egykor ringatott reményem,	1
   Im ujra látlak ötven év után.	1
   Megifjodunk a gyermek-emlékektől,	1
   Mint a tavasznak langy fuvallatán.	1
   Szalkszentmárton, 1846. április 10-24.	1
MINT FELHŐK A NYÁRI ÉGEN...	1
   Mint felhők a nyári égen,	1
   Érzeményim jőnek-mennek	1
   Majd fehéren, majd sötéten;	1
   S egy sem áll, egy sem pihen meg.	1
   Hova mennek? honnan jőnek?	1
   Nem tudom, nem sejthető;	1
   Hozza és elfúja őket	1
   Az örök szél, az idő.	1
   A szerelem fellegéből	1
   Hulltanak reám villámok;	1
   A barátság fellegéből	1
   Záporesők szakadának.	1
   Zápor és villám multával	1
   Csendes tiszta lett az ég,	1
   S a másik perc fuvalmával	1
   Ujra felhő érkezék.	1
   S a felhők, habár fehérek,	1
   Árnyat akkor is csak vetnek.	1
   Majd ha én oly időt érek,	1
   Hogy felhőim megrepednek!	1
   S széleikre rózsaszínben	1
   Száll az égő napsugár,	1
   S ők úgy állanak fölöttem,	1
   Mint megannyi tündérvár!	1
   Oh ez idő el fog jőni,	1
   Amidőn majd szerelmemnek	1
   S barátságomnak felhői	1
   Rózsaszínben tündökölnek;	1
   Hanem akkor már indulhat	1
   Temetésemre a pap,	1
   Mert ha a felhők kigyulnak	1
   Lemenőben van a nap.	1
   Szalkszentmárton, 1846. április 10-24.	1
SZILAJ PISTA	1
   Jó ideje, hogy a nap lenézett.	1
   Pihennek az elfáradt révészek,	1
   A révházban pihennek, alusznak.	1
   Szilaj Pista maga nem alszik csak.	1
   Szilaj Pista, tőled én azt kérdem,	1
   Hogy miért vagy te még most is ébren?	1
   "E kérdésre én csak azt felelem,	1
   Hogy ébren tart engem a szerelem."	1
   Holdvilágos éjben Szilaj Pista	1
   Csónakát a partról eloldozta,	1
   Az evezőt is kezébe vette,	1
   Át is ment a vízen a szigetbe.	1
   A Dunának kellő közepében	1
   Áll a sziget virágos kertképen.	1
   A szigetnek legszebb virágszála	1
   Egy vén halász fiatal leánya.	1
   A vén halász nádvityillójában	1
   Subaágyán alszik már javában.	1
   A vén halász fiatal leánya	1
   Sziget partján vár Szilaj Pistára.	1
   Mikor átért a szép révészlegény,	1
   Jó dolga lett rózsája kebelén.	1
   Csókolóztak... de nem mondom ezt el!	1
   Tele van a világ irígyekkel.	1
   Legtüzesebb bor a szép lyány csókja?	1
   Csók az észnek könnyen zavarója;	1
   Pistának is megzavarta eszét,	1
   Származott is tőle tarka beszéd.	1
   "Lidi lelkem, Lidim, galambocskám,	1
   Gyöngyvirágom, aranyos halacskám,	1
   Gyémánt gyűrűm, csillagom sugára,	1
   Csókolj agyon hajnal hasadtára.	1
   Fekete a pillád, kék a szemed,	1
   Mint mikor a felhő kettéreped.	1
   A megrepedt felhőben kék az ég,	1
   S mint ebben a csillag, szemed ugy ég.	1
   Ha egyetlen egy füzért fonnának	1
   Minden virágából a világnak,	1
   Át nem érné az én szerelmemet,	1
   Olyan nagy!... s az egyedül a tied.	1
   Szerelmemnek nincs határa, vége;	1
   Hát a tied ily végtelenség-e?	1
   Csak szerelmed határát ne érjem,	1
   Mert ott, kislyány, jaj néked, jaj nékem!	1
   Egy óriás alszik ott, angyalom,	1
   Egy óriás, az én indulatom;	1
   Mihelyt odaérkezünk: fölébred,	1
   S összeszaggat engem, úgy mint téged."	1
   Így beszélt az ifju révészlegény,	1
   De megnyugodt a lyány tekintetén,	1
   Tekintetén, mely ezt magyarázta:	1
   Szerelmének nincs vége, határa.	1
   Még sokáig váltogatták a szót.	1
   Közelökben a fülemile szólt;	1
   Vagy tán nem is madár dalolása	1
   Volt ez, hanem szivök dobogása.	1
   Elváltanak egymástól végtére	1
   Szép reménnyel a jövő estére.	1
   Az ifju ment a révésztanyába,	1
   A leány ment apja kunyhajába.	1
   Csendesség volt az egész vidéken.	1
   Hajlott a hold lefelé az égen,	1
   Göncölszekér rúdja is leállott,	1
   A fiastyúk föl magasra szállott.	1
   Csendes a révkocsmárosnak háza,	1
   A szellő a bokrokat nem rázza,	1
   Semmi sem szól, csak a Duna habja,	1
   Mely a komp oldalát locsolgatja.	1
   A vén halász város piacára	1
   Hordta halát a hetivásárra.	1
   "Gyere velem a városba, lyányom."	1
   "Ha kivánja kend, apám, nem bánom."	1
   Apa, leány a városba mentek.	1
   Hej, csak ne lett volna épen péntek!	1
   Először volt a városban Lidi,	1
   Azért nem tetszett ez a nap neki.	1
   De csakhamar ezt elfelejtette	1
   A városi zajnak közepette.	1
   Jöttek cifra, szépruhás urfiak,	1
   S a szép lyánnyal csintalankodtanak.	1
   Szólt egy úrfi, ki mellette megáll:	1
   "Hol termettél, gyönyörű virágszál?"	1
   Felelt Lidi: "Lenn a szigetségben	1
   Termettem a Duna közepében."	1
   Szólt az úrfi: "Már ez derék dolog!	1
   Mert hisz én is odavaló vagyok.	1
   Csak azt mondd meg, van-e már szeretőd?	1
   Ha van, inkább engem szeress, ne őt."	1
   Felelt Lidi: "Hogy van-e szeretőm?	1
   Azt én senki orrára nem kötöm.	1
   Ha az úrfi tudni ugy kivánja:	1
   Van cigányné s van annak kártyája."	1
   Ment az úrfi, mivelhogy őt Lidi	1
   Csak így apró pénzzel fizette ki;	1
   De mégis a lyány meg nem állotta,	1
   Egyet pillantott utána lopva. -	1
   Ezek után egyszer sok időre	1
   Kiűlt Lidi a Duna szélére.	1
   Dunaparton vadvirágok között	1
   Űlve a kisleány hálót kötött.	1
   Ereszkedett már a nap lefelé,	1
   Festegette a bokrok levelét,	1
   Befestette pirosra, sárgára,	1
   Piros fátyolt huzott a Dunára.	1
   A kislyány a hálót csak kötötte,	1
   S ím megzörren a bokor mögötte.	1
   Ki az? ki jön?... egy fiatal vadász.	1
   "Szép jóestét, galambom; mit csinálsz?"	1
   "Ha nem vak, hát látja, mit csinálok:	1
   Látja az úr, hogy kötöm a hálót;"	1
   Így felelt a kisleány kereken,	1
   Hogy melléje lépett az idegen.	1
   Szólt a vadász: "Te hamis kisleány!	1
   Arcod rózsa, de beszéded csalány.	1
   Látom, te még most is a régi vagy,	1
   Szemed s szavad a szívben sebet hagy.	1
   De ismersz-e, jut-e még eszedbe,	1
   Hogy láttuk már egymást az életbe'?	1
   Láttuk egymást egy hetivásáron...	1
   Emlékszel-e még rá, szép virágom?"	1
   Felelt Lidi: "Azt én megengedem,	1
   Hogy úrfi már találkozott velem;	1
   De nem olyan nagyok szépségei,	1
   Hogy el ne lehetne felejteni."	1
   S így amit a vadász úrfi szólott,	1
   Minden szóra kapott egy jó tromfot,	1
   Mégsem tudott bosszankodni rája,	1
   Arra a kis csintalan leányra.	1
   Hát csak azon vette észre magát,	1
   Hogy a sötét éjszaka már beállt.	1
   És így szóla: "Tudod-e aranyom,	1
   Hogy az útat én innen nem tudom.	1
   Rám nézve hát rettenetes baj van,	1
   Ha csak tán te nem könyörülsz rajtam.	1
   Légy kisérőm csak az erdőszélig,	1
   Vagy akár a szobám közepéig."	1
   Lidi végiggondolta a dolgot:	1
   Ez az úrfi oly sok szépet mondott,	1
   Oly nyájasan, oly szivesmelegen,	1
   S ő mindezért háladatlan legyen?	1
   "Világért sem leszek háladatlan!"	1
   Szólt a lyányka elhatározottan,	1
   Szólt magában, azután ezt mondta	1
   Fennszóval, a vadászra pillantva:	1
   "Jőjön hát az úrfi, jőjön velem,	1
   De hazáig el nem kisérhetem,	1
   Elkisérem csak az erdőszélig...	1
   Mert az embert könnyen megitélik."	1
   És elmentek. Mire Lidi megjött,	1
   Szilaj Pista már régen kikötött.	1
   "Régen várlak, hol jártál, galambom?"	1
   Ez nem tudta: hirtelen mit mondjon?	1
   Lidinek a magaviselete	1
   Akkor este különös lehete,	1
   Mert Pistának az sehogy sem tetszett,	1
   S kegyetlenűl gyanakodni kezdett.	1
   Hej a gyanú furcsa gyermek pedig!	1
   Mihelyest a világra születik,	1
   Mindjárt éhes, mindjárt enni vágyik,	1
   S ha jóllakott: szörnyeteggé válik.	1
   Mit tett Pista? már a másik este	1
   Bokor mögé bujt titokban, s leste...	1
   Tán maga sem tudta, hogy mit lesett?	1
   Csak várta, hogy mit hoz a vakeset.	1
   Nem soká várt, hogy egy úr érkezett,	1
   S hallott tőle édes beszédeket,	1
   Mikre Lidi csak ugy irult-pirult,	1
   Szilaj Pista mérgében majd megfult.	1
   S ha még nem lett volna más, csak beszéd,	1
   De az úrfi meg is fogta kezét	1
   A leánynak, sőt meg is ölelte...	1
   Poklokra szállt Pistának a lelke.	1
   Fölugrik, az úrfit megrohanja:	1
   "Gyilkos, zsivány, gaz, lator, haramja!	1
   Igy csábitsd el más ember mátkáját..."	1
   S kirántotta zsebéből bicskáját.	1
   A bicska a vadász szivének ment,	1
   De a vadász puskával állt ellent.	1
   Puskaággyal úgy ütötte főbe,	1
   Hogy hosszában elbukott a fűbe.	1
   Mikor Pista magához tért megint,	1
   Lassan fölállt, jobbra-balra tekint,	1
   Senkit sem lát... sem vadász, sem leány.	1
   Azt gondolja: csak álmodott talán.	1
   Hogy nem álom, azt onnan tudta meg,	1
   Mert vére még akkor is csepegett.	1
   Sírt bujában, sírt, sírt... könnye, vére	1
   Összefolyva csorgott le képére.	1
   Szép Lidihez a vadász el-eljár,	1
   S bátorsággal ölelkezhetnek már.	1
   Nem tartanak semmi ellenségtől,	1
   Szilaj Pista eltűnt a vidékről.	1
   Szilaj Pista elment nagy bujában;	1
   Hol bujdosik most, melyik világban?	1
   Erős szélvész volt szive bánata,	1
   Szegény fiút messze ragadhatta.	1
   Vándo'lt Pista, hátra sem tekintvén,	1
   Meg sem állt, csak a Bakony közepén;	1
   Bakonyerdő kellő közepében	1
   Megpihent egy vén cserfa tövében.	1
   Pihent ám, de nem pihent, csak teste,	1
   Lelkét ő le nem csendesíthette.	1
   Teste tó volt, lelke benne a hal.	1
   Bár a tó áll: a hal benne nyargal.	1
   "Zsivány leszek, zsivány, utonálló,	1
   Végesvégül bitófa-cifrázó!	1
   Mit bánom én? jussak a bitóra,	1
   Az lesz nekem legboldogabb óra."	1
   Kiült a nagy országút szélére,	1
   S várakozott jómódú vendégre,	1
   Kinek oly nagy teher lesz zsebében,	1
   Mint őneki bátorság szivében.	1
   Jött is egy úr nem igen sokára,	1
   Gyorsan hozta őt négy paripája,	1
   Négy paripa cifra szép hintóban.	1
   Fönn a bakon kocsis és hajdú van.	1
   "Megállj!" kiált Szilaj Pista rája,	1
   "Mozduljon, aki halálát várja!"	1
   A halálra egynek sem volt kedve,	1
   Megállottak, kővé merevedve.	1
   Pista odalépett s minden zseben	1
   Keresztülment lelk'ismeretesen:	1
   Amit talált, szépen ki is szedte,	1
   Messzely bor árát sem hagyott benne.	1
   "Elmehettek!" szóla mostan Pista;	1
   "Hó, megállj!" kiált rá a kocsisra,	1
   Ki az ostort már kezébe vette,	1
   "Nem vagyok én zsiványnak teremtve...	1
   Itt van, uram, egy fillérig pénze."	1
   Az úr reá nagy szemekkel néze,	1
   Nem tudta: a dolgot mire vélje?	1
   Tán csak tréfál a haramja véle?	1
   Nem tréfált ő, a pénzt visszaadta,	1
   A hintónak hátát fordította,	1
   És elindult és tovább bujdosott.	1
   Vitt magával bánatos haragot.	1
   Meddig tartott bizonytalan utja?	1
   Merre járt-kelt? ő maga sem tudja;	1
   Mig egyszerre csak azt veszi észre,	1
   Hogy a Duna partjaihoz ére.	1
   Dunaparton áll a révház felett,	1
   Hol annakelőtte révészkedett,	1
   Átellenben Lidiék kunyhaja...	1
   Pistának kél keserves sóhaja.	1
   "Lidi, Lidi, mért voltál csapodár?...	1
   De szegény lyány, tán meg is bántad már,	1
   Hű szeretőd tán már megsirattad,	1
   Aki annyit szenvedett miattad.	1
   Ha megbántad hűtelenségedet,	1
   Elfelejtem a megtörténteket.	1
   Magadat csak ezután becsüld meg:	1
   Megbocsátok, mert nagyon szeretlek!"	1
   Ezt gondolta, s a ladikba lépe,	1
   Hogy átevezzen a szigetségbe,	1
   S hogy Lidinek szóval azt elmondja,	1
   Ami mostan volt csak gondolatja.	1
   Épen mikor a ladikba lépett,	1
   Háta mögött hallott ily beszédet:	1
   "Hej atyafi, mi is átakarunk,	1
   Várjon kend, jó borravalót adunk."	1
   Pista majd befordult a Dunába,	1
   Mert Lidit s a vadász urfit látta:	1
   Rájok ismert, bár jó messze voltak,	1
   S vége járta már az alkonyatnak.	1
   Féligmeddig összeszedte magát,	1
   Míg amazok elérték csónakát.	1
   Hej, mikor a csónakba bementek,	1
   Gondolhatni, mint rémültenek meg.	1
   Pista gyorsan elkezdett evezni.	1
   Nem lehet azt a kínt megnevezni,	1
   Amit a lyány és az úrfi érzett.	1
   Nem tudták: hogy kezdjék a beszédet.	1
   Pista sem szólt, hanem csak evezett.	1
   Már közel volt hozzájok a sziget,	1
   És csak ekkor vette észre magát,	1
   S hirtelen megforditá csónakát.	1
   "Hova?" szólott most az úrfi, "vissza?"	1
   "Nem egészen," felelt neki Pista,	1
   "Csak a Duna közepéig... ottan	1
   Veletek egy kis számadásom van."	1
   És amire kimondta ezeket,	1
   Már a Duna közepén evezett.	1
   Itt a vízbe dobta a lapátot,	1
   S a ladiknak legvégére hágott.	1
   "Tudjátok mit?... meguntam éltemet,	1
   És azt timiattatok untam meg;	1
   Elmegyek a másvilágra... hanem	1
   Nektek is el kell ám jőni velem!"	1
   Szólt s fölfordította a ladikot.	1
   Mind a három a Dunába bukott.	1
   A csalfa lyányt Pista megölelte,	1
   Hogy mellette hagyja őt el lelke.	1
   De amidőn az urfit meglátta,	1
   Hogy úszni tud, hogy úszik javába':	1
   Utánament, és őt ölelte meg,	1
   S küzdöttek, mig el nem merültenek.	1
   Szalkszentmárton, 1846. április 10-24.	1
ZÖLDLEVELES, FEHÉR...	1
   Zöldleveles, fehér	1
   Virágos ákácfa,	1
   Kék ruhában szőke	1
   Kislyány van alatta;	1
   Megeredt az eső,	1
   Annak végét várja,	1
   A pitvarajtóból	1
   Kacsintgatok rája.	1
   Gyere be, galambom,	1
   Gyere a szobánkba!	1
   Míg eláll az eső,	1
   Űlj föl a ládánkra;	1
   Ha magas a láda,	1
   Rája fölültetlek,	1
   Ha kemény az űlés,	1
   Az ölembe veszlek.	1
   Szalkszentmárton, 1846. április 10-24.	1
RÉG ELHUZTÁK AZ ESTELI HARANGOT...	1
   Rég elhuzták az esteli	1
   Harangot.	1
   Ki az, aki még mostan is	1
   Barangol?	1
   Csak én járok a faluban	1
   Egyedül.	1
   Keresem az álmot, de az	1
   Elkerűl.	1
   Fönn van a hold, fönn vannak a	1
   Csillagok;	1
   Mind megannyi szép leányszem,	1
   Ugy ragyog.	1
   Sötét árnyat vetnek a fák,	1
   A házak,	1
   Unalmokban egyebet sem	1
   Csinálnak.	1
   Amott egy ház, a tetején	1
   Két gólya,	1
   Alant egy pár ember a kis	1
   Ajtóba'...	1
   Legény, leány - amaz szőke,	1
   Ez barna,	1
   Legény a lyányt subájába	1
   Takarja.	1
   Mellettök mentem el, észre	1
   Sem vettek.	1
   Én istenem, be boldogok	1
   Lehetnek!	1
   Nem irígylem, de mégis jobb	1
   Szeretném,	1
   Ha azt a kis barna lyányt én	1
   Ölelném!	1
   Szalkszentmárton, 1846. április 10-24.	1
A JÓ AGGASTYÁN	1
   Béranger után franciából	1
   Vidám fiúk, kik bornál egyesűltök,	1
   Közétek bájol engem dalotok.	1
   Öreg vagyok, de bárha reszket hangom,	1
   Fogadjatok be, én is danolok.	1
   A múlt időkről újakat beszélek;	1
   A vén Panarddal én együtt ivám.	1
   Bor és dicsőség s szerelem baráti,	1
   Mosolygjatok az aggastyán dalán.	1
   Mi ez? mind vágytok engem ünnepelni?	1
   Nemes bor ömlik egészségemért.	1
   E fogadásra büszke szívem, mely fél,	1
   Mely attól tart, hogy mást csak szomorít.	1
   Csak hadd födözzön a vidámság szárnya,	1
   Idővel úgyis máskép lesztek ám!	1
   Bor és dicsőség s szerelem baráti,	1
   Mosolygjatok az aggastyán dalán.	1
   Miként ti most, és is szerelmeskedtem;	1
   Szólhatnak erről nagyanyáitok.	1
   Házam, barátim, kedvesim valának,	1
   Ezek közül már semmit sem birok.	1
   Emlékeim maradtak meg csak; olykor	1
   Sohajtok is, ha más nem néz reám.	1
   Bor és dicsőség s szerelem baráti,	1
   Mosolygjatok az aggastyán dalán.	1
   Volt vészeinkben több hajótörésem,	1
   De Frankhon szép egét nem hagytam el.	1
   Azt a kevés bort, melyet megmentettem,	1
   Sértett kevélység nem zavarja fel,	1
   Sőt énekeltem az új szüretekben	1
   Egykor tulajdon hegyem oldalán.	1
   Bor és dicsőség s szerelem baráti,	1
   Mosolygjatok az aggastyán dalán.	1
   Egy elmult kornak régi katonája,	1
   Mint Nestor nektek nem beszélek én.	1
   Egész időm, hol fénylett bátorságom,	1
   Egy harcotokkal fölcseréleném.	1
   Sőt halhatatlan hősiségtek által	1
   Egy új zászló mellé csatoltatám.	1
   Bor és dicsőség s szerelem baráti,	1
   Mosolygjatok az aggastyán dalán.	1
   Milyen jövendőt biztosít erénytek!	1
   Éltessük, ifjak, végszerelmemet.	1
   Szabadságában a világ megújul,	1
   Jobb napok járnak majd sirom felett.	1
   Kedves fecskéi ti egy szép tavasznak,	1
   Hogy lássalak, azért nem távozám,	1
   Bor és dicsőség s szerelem baráti,	1
   Mosolygjatok az aggastyán dalán.	1
   Pest, 1846. április 24-30.	1
VILÁGGYŰLÖLET	1
   Mennybéli isten, ördög és pokol!	1
   Mivé lett a föld, s még mivé lehet?	1
   Minden bokorban egy világfaló	1
   Minden bokorban embergyűlölet.	1
   Gyűlölnek ők, és átkaik kövét	1
   Dobálják szerte irgalmatlanul,	1
   Ugy dől belőlük az átok, miként	1
   Rothadt szag a sirok nyilásibul.	1
   Szerettetek-e, fickók, valaha,	1
   Hogy most gyülöltök? s imádkoztatok	1
   Az emberiség boldogságaért,	1
   Hogy most lehessen átkozódnotok?	1
   Elkérték kebletekből a szivet	1
   S aztán széttépték azt az emberek?	1
   Nem, a világnak ti nem adtatok	1
   Szívet soha, mert nincsen szívetek!	1
   Nincs bennetek szív, nincs! csak zsebetek	1
   És gyomrotok van, s mert ez nincs tele,	1
   Azért rút a világ előttetek,	1
   Azért keltek ki rútul ellene.	1
   Én is gyűlöltem... volt okom reá;	1
   De amióta e bitangokat	1
   Láttam, mint vágnak Byronképeket,	1
   Azóta gyűlölségem megszakadt.	1
   Mióta ők a földi életet	1
   Oly feketére mázolják: nekem	1
   Sokkal, de sokkal jobban tetszik az,	1
   Több fénypontot vesz észre rajt szemem.	1
   Valóban szép, igen szép a világ;	1
   Van minden évben rajta kikelet,	1
   S van szép leánya minden falunak,	1
   S ha itt egy ember sír, ott más nevet.	1
   Mily tréfás még maga a bánat is!	1
   Szív s fejre mily különbözőleg hat;	1
   Sötétre festi a fehér szivet,	1
   S fehérre festi a sötét hajat.	1
   Pest, 1846. április 24-30.	1
SORS, NYISS NEKEM TÉRT...	1
   Sors, nyiss nekem tért, hadd tehessek	1
   Az emberiségért valamit!	1
   Ne hamvadjon ki haszon nélkűl e	1
   Nemes láng, amely úgy hevit.	1
   Láng van szivemben, égbül-eredt láng,	1
   Fölforraló minden csepp vért;	1
   Minden szív-ütésem egy imádság	1
   A világ boldogságaért.	1
   Oh vajha nemcsak üres beszéddel,	1
   De tettel mondhatnám el ezt!	1
   Legyen bár tettemért a díj egy	1
   Uj Golgotán egy új kereszt!	1
   Meghalni az emberiség javáért!	1
   Mily boldog, milyen szép halál!	1
   Szebb s boldogítóbb egy hasztalan élet	1
   Minden kéjmámorainál.	1
   Mondd, sors, oh mondd ki, hogy így halok meg,	1
   Ily szentül!... s én elkészítem	1
   Saját kezemmel azon keresztfát,	1
   Amelyre fölfeszíttetem.	1
   Pest, 1846. április 24-30.	1
DALAIM	1
   Elmerengek gondolkodva gyakran,	1
   S nem tudom, hogy mi gondolatom van,	1
   Átröpűlök hosszában hazámon,	1
   Át a földön, az egész világon.	1
   Dalaim, mik ilyenkor teremnek,	1
   Holdsugári ábrándos lelkemnek.	1
   A helyett, hogy ábrándoknak élek,	1
   Tán jobb volna élnem a jövőnek,	1
   S gondoskodnom... eh, mért gondoskodnám?	1
   Jó az isten, majd gondot visel rám.	1
   Dalaim, mik ilyenkor teremnek,	1
   Pillangói könnyelmű lelkemnek.	1
   Ha szép lyánnyal van találkozásom,	1
   Gondomat még mélyebb sírba ásom,	1
   S mélyen nézek a szép lyány szemébe,	1
   Mint a csillag csendes tó vizébe.	1
   Dalaim, mik ilyenkor teremnek,	1
   Vadrózsái szerelmes lelkemnek.	1
   Szeret a lyány? iszom örömömben,	1
   Nem szeret? kell inni keservemben.	1
   S hol pohár és a pohárban bor van,	1
   Tarka jókedv születik meg ottan.	1
   Dalaim, mik ilyenkor teremnek,	1
   Szivárványi mámoros lelkemnek.	1
   Oh de míg a pohár van kezemben,	1
   Nemzeteknek keze van bilincsben,	1
   S amilyen víg a pohár csengése,	1
   Olyan bús a rabbilincs csörgése.	1
   Dalaim, mik ilyenkor teremnek,	1
   Fellegei bánatos lelkemnek.	1
   De mit tűr a szolgaságnak népe?	1
   Mért nem kél föl, hogy láncát letépje?	1
   Arra vár, hogy isten kegyelméből	1
   Azt a rozsda rágja le kezéről?	1
   Dalaim, mik ilyenkor teremnek,	1
   Villámlási haragos lelkemnek!	1
   Pest, 1846. április 24-30.	1
SZÁMŰZTEM MAGAMAT...	1
   Száműztem magamat az emberek közűl,	1
   Magányba mentem és mélyen rejteztem el;	1
   Magam voltam csak ott és mégsem egyedűl,	1
   Együtt valék a múlt ezer emlékivel.	1
   És minden emlék oly gyászdolgokat beszélt,	1
   Mik fölforgathatnák a szív s ész tengelyét.	1
   Végigtekintettem tulajdon sorsomon	1
   És a világ során. Az és ez oly sötét!	1
   S az éjben, mely minket homályával bevon,	1
   Nem látjuk már az ég vezérlő jobbkezét;	1
   Csak úgy botorkálunk majd ide, majd oda.	1
   Ha botlunk s elesünk, valóban nem csoda.	1
   Igy van. S e gondolat, ez oly engesztelő,	1
   Nagy úr ez, mely minden megbántást eltemet;	1
   E gondolat, miként varázsvessző, elő-	1
   Idézi ama mély rejtekből lelkemet,	1
   Amelybe zárkozék, midőn az emberek	1
   Olyan sokszor s olyan nagyon sértettenek.	1
   Megengesztelt szivem egy zöld olajfa-ág!...	1
   Minden tőled kapott sebem felejtve van;	1
   Megbékűlő jobbom fogadd el, oh világ,	1
   Nem volnál rosz, ha nem volnál boldogtalan.	1
   Boldogtalan vagy s én sajnállak tégedet,	1
   S akit sajnálunk, azt gyülölnünk nem lehet.	1
   Dömsöd, 1846 május	1
SALGÓ	1
   Nógrád s Gömör közt hosszan nyúlik el	1
   A Mátra egyik erdőséges ága,	1
   Miként sörényes, elfáradt oroszlán,	1
   Nézvén sötéten messze tájakig.	1
   E hegytetői kősziklára ül	1
   Borús napokban a pihenni vágyó	1
   Terhes felhőknek vándor serege;	1
   Ez a műhely, hol a komor kovács,	1
   A dörgedelmes égiháború	1
   Készítni szokta a villámokat,	1
   Haragvó isten égő nyilait.	1
   Itt állt Salgóvár, mint egy óriás,	1
   Ki az egekre nyujtja vakmerő	1
   Kezét, hogy onnan csillagot raboljon;	1
   Itt állt Salgó... az éghez oly közel,	1
   És benne mégis a pokol tanyázott.	1
   A századoknak döntő lábai	1
   Elgázolák rég e vár tornyait.	1
   Belőlök egy-két csonka fal maradt, mely	1
   Szomorkodással tölti idejét,	1
   Mint aki lármás ifjuság után	1
   Éltét megunva remetéskedik.	1
   Fölmentem a hegy sziklatetejére	1
   S letelepedtem a romok fölött.	1
   Verőfényes nap volt, tekintetem,	1
   Nem lelve gátot, mérföldekre szállt,	1
   Mint börtönéből megszökött madár,	1
   S vigan köszönté a kék messzeséget,	1
   Hol a faluknak tornyán, a mezőknek	1
   Juhnyájain s a patakok vizén	1
   S mindemhol a nap fénye tündökölt.	1
   De lelkemet nem ily képek körözték,	1
   Nem ily vidámak; lelkemet homályos	1
   Látkörbe vitte a komoly merengés,	1
   Holott körűle kétes ködruhában	1
   Mogorva árnyak lengtek, a kihalt	1
   Sötét középkor véres napjai.	1
   Megvirradott a tizennegyedik	1
   Század, s hazánkra éj következék.	1
   Borús éj jött rá... ekkor áldozott le	1
   Az ő napjának, az Árpád-családnak,	1
   Végső sugára. Harmadik Endre halt meg.	1
   Pártok kelének, s a párt fergeteg,	1
   S a fergetegben a folyó zavart,	1
   S zavart folyóban könnyü a halászat.	1
   Elfeledék a hazaszeretetnek	1
   Örök szentségét a fejetlen ország	1
   Önzés bünébe sűlyedt tagjai,	1
   S rabolni kezdék édesanyjokat,	1
   A gyámolától elesett hazát.	1
   Haramjabarlang lett sok sziklavár,	1
   Honnan le a kipusztitott vidékek	1
   Sohajtására gunykacaj felelt,	1
   Miként az őszi bús szellő után	1
   Jön a süvöltő téli zivatar. - -	1
   Salgón Kompolti Péter volt az úr,	1
   Nevét rettegve emlité a táj, mert	1
   Ameddig kardja s buzogánya ért,	1
   Övé lett minden, ami kincs vala,	1
   S hol ellenállás szálla szembe véle,	1
   A kincs helyén vérfoltokat hagyott.	1
   Követte őt a rablás útain	1
   Kompolti Dávid és Kompolti Jób,	1
   Zsivány apjoknak méltó fiai.	1
   Kipusztíták már a szomszéd Somoskőt,	1
   Utána jött a távolabb Fülek,	1
   S most a fölött van a tanácskozás:	1
   Hová fordítsák léptöket jelenleg?	1
   Ottan hevernek, apa és fiúk,	1
   Komor teremben medvebőr felett,	1
   Mit kacagányul vetnek vállaikra,	1
   Ha indulóra a kürt megriad.	1
   Ottan hevernek és Eger borával	1
   Sürítik úgyis sűrü véröket,	1
   Mely ereikben rémesen kereng,	1
   Mint a világok közti téreket	1
   Keresztülkasul-bolygó üstökös.	1
   "Emeljétek föl a kupát, fiúk",	1
   Kiálta Péter, és "koccantsatok	1
   Gedő Simonnak egészségire!...	1
   Ha élünk és az isten megsegít,	1
   Még holnap éjjel vendégei leszünk;	1
   Azért sokáig éljen őkegyelme!"	1
   "Sokáig éljen!" zúgták a fiúk	1
   Utána harsány, mennydörgő torokkal,	1
   És a teremnek hangos boltozatja	1
   Az éljenekre, mint a nyughelyéről	1
   Fölvert szelindek, elkezdett morogni,	1
   S morgott hosszan, mig belefáradott.	1
   Gedővár csendes, mintha halva volna;	1
   Reáborult az éj, mint ráborúl a	1
   Halottra a koporsó födele.	1
   Ki virraszt még a késő éjszakán	1
   Gedővár néma falai között?	1
   A szerelem s a hazaszeretet,	1
   Az égnek e két legszebb csillaga.	1
   Mindenki szunnyad, csak Gedő Simontól	1
   Riasztja messze álma nyúgodalmát	1
   A honfigondok éber tábora.	1
   És míg a férj bús lámpa fénye mellett	1
   Pusztult hazája sorsán elmereng,	1
   Szomszéd teremben nője térdepel,	1
   A szépségében ragyogó Perenna,	1
   S imát sohajt az égiek felé,	1
   Hogy boldogítsák a magyar hazát,	1
   Mert míg a honnak boldogsága nincs,	1
   Mindaddig férje is boldogtalan.	1
   Egyszerre a nő felsikolt ijedve,	1
   Hallván közelgő fegyvercsörgetést,	1
   S belép férjéhez és rémülve áll meg.	1
   A másik ajtó ekkor nyilt s azon	1
   Kompolti Péter jött be kardosan.	1
   "Gedő uram, szép jóestét kivánok."	1
   Szólt a haramja, "vendégid jövének;	1
   Remélem, szíves házigazda léssz,	1
   S kérés nélkűl is átadod nekik,	1
   Amit kivánnak... minden vagyonod.	1
   Csodálkozol, hogy ily váratlanúl	1
   Leptünk meg és ily észrevétlenűl	1
   Léptünk eléd?... ez egyszerű dolog:	1
   Megvesztegettük a jó porkolábot,	1
   S ő megnyitotta várad kapuját,	1
   S bejöttünk százan... százan! érted-e?	1
   És most legényid egyig megkötözvék.	1
   A jó fiúk javában álmodoztak,	1
   Midőn kezökre a hurok került.	1
   Azért, Gedő ur, add elő, amid van...	1
   Vagy szavaimban tán kételkedel?	1
   Im hát tekints ki!" Megnyitá az ajtót,	1
   S láthatta a száz fegyverest Gedő,	1
   Köztök Kompolti Jóbot s Dávidot.	1
   "Fossz hát, zsivány, és vidd, amit találsz!"	1
   Szólt megvetőleg a várúr; "Perennám,	1
   Eredj szobádba, és az aggalom	1
   Ne bántsa lelked: tégedet mególak,	1
   Téged, legdrágább kincse életemnek!	1
   A többivel nem gondolok sokat...	1
   Hadd hízzanak rajt e gaz tolvajok."	1
   Kompolti Péter ment kutatni s véle	1
   A martalékra vágyó cinkosok;	1
   Csak Dávid és Jób állt merőn, s ha ajkok	1
   Le nem pecsétli a csodálkozás,	1
   Ezt kérdték volna: milyen látomány ez?	1
   Melyik tündére az álomvilágnak	1
   Szállott a földre, e falak közé?	1
   S midőn a méla bámulás ködében	1
   Eltévedt lelkök ismét visszatért:	1
   Egyszerre léptek az ajtó felé,	1
   Amely Perenna teremébe nyílt,	1
   S amely előtt vont karddal állt a férj,	1
   Vont karddal és rettentőn, mint az angyal,	1
   Ki őrizé a paradicsomot.	1
   "Eddig s tovább nem!" dörgött a jövőkre,	1
   "Eddig s tovább nem!... a kétségbesés, a	1
   Halál szolgája áll e küszöbön,	1
   E szent ajtónak tiszta küszöbén!"	1
   Ekkép a férj; de a két zordon ifjut	1
   Nem rettenték meg a dörgő szavak,	1
   Sem a szemeknek átszuró világa,	1
   Mely villámlásként szállt a hang előtt.	1
   "Utamba állasz?" így kiálta Jób,	1
   "Utamba mersz még állani? jaj neked!	1
   Keresztültörnék, bárha kezeidben	1
   Száz kard villogna s minden kard hegyéről	1
   Ezer halál vigyorgna is reám!"	1
   És összecsaptak csengő fegyverökkel	1
   Gedő és Jób, mint két kőszikla, melyet	1
   Egymás felé sujt a földindulás.	1
   Akközben Dávid rést lelt s besuhant,	1
   Ahol Perenna elszorult kebellel	1
   Az aggodalmak árján fuldokolt.	1
   Egy jajsikoltás és egy halk sohaj...	1
   A nő sikoltott és a férj sohajtott,	1
   A nő, kit Dávid vett ölébe s vitt,	1
   S a férj, kinek Jób átdöfé szivét.	1
   Salgó s Gedővár közt emelkedék	1
   Hajnácskő, szinte sziklaormi vár.	1
   Csend volt a várban és a vár alatt.	1
   Mindenki alvék; a toronynak őre	1
   Virraszta csak még félig nyilt szemekkel.	1
   A fövenyóra éjfélt mutatott.	1
   Mi zaj hasítja a csendet keresztül?	1
   Még halk, de percről percre hangosabb.	1
   Az őr keresztet hány és a toronyból	1
   Fél bátorsággal néz a völgybe le;	1
   Ki más zavarná a világ nyugalmát	1
   Az éjszakának kellő közepén,	1
   Mint boszorkányok és kisértetek?	1
   Lenéz az őr... a teljes hold világa	1
   Aranyfátyolként leng a vár körül,	1
   S a vár alatti völgy ezüst ködével,	1
   Mint két szerelmes lélek összeolvad.	1
   A fényhomályban Gedővár felől a	1
   Salgói úton nyargal egy lovag,	1
   Ölében egy hölgy hófehér ruhában	1
   Hollósötét haj lengő fürtivel.	1
   Mögöttök távol ismét egy lovag. -	1
   Olyan tünékeny volt e jelenés,	1
   Hogy a toronynak őre másnap ezt,	1
   Midőn fölébredt, álomnak hivé.	1
   Midőn fölére Salgó udvarába	1
   Kompolti Dávid a szép martalékkal,	1
   Ez életének nem adá jelét,	1
   Aléltan fekvék annak karjain;	1
   Szivében a vért és eszméletet	1
   Megállitá a félelem s futás.	1
   Gyöngéd karokkal tette őt az ifju	1
   Egy kerevetre: csínnal bánt vele,	1
   Miként a gyermek a kicsiny madárral,	1
   Melyet fészkébül épen most lopott ki;	1
   S megállt előtte s elmerűlve nézte	1
   És lelkesedve így szólt: "Oh miért	1
   Fejem nem oly nagy, mint az ég, hogy annyi	1
   Szem volna rajt, ahány csillag van ott,	1
   Hadd bámulnálak valamennyivel!...	1
   Ki vagy, ki vagy te? olyan ismerős	1
   Előttem arcod mindenik vonása;	1
   Találkozám már véled?... oh igen, most	1
   Emlékezem, hogy egykor láttalak,	1
   Régen, fölötte régen. Még midőn	1
   Mint gyermek jártam a vadon homályin?	1
   Miként ártatlan gyermek, akinek	1
   Vérzett szive, ha vérezett az őz	1
   Szilaj vadászok gyilkoló nyilától:	1
   Oh akkor, akkor gyakran láttalak.	1
   Ha szenderegtem a kis völgyi forrás	1
   Virágos partján: édes álmaimban	1
   Meg-megjelentél, tündérek leánya!	1
   Hozzám jövél s lehajlottál reám,	1
   Miként lehajlik földre a szivárvány,	1
   S fülemben égi hangokat sugál.	1
   Karom kinyujtám, hogy öleljelek,	1
   S fölébredék... te már távol valál,	1
   A rengeteg sötétzöld mélyiben	1
   Láttam fehérlő árny-alakodat,	1
   S futék utánad, mint az esti szél	1
   A tünedékeny pillangó után,	1
   Futék a hegyre... a hegy tetején	1
   Bámulva álltam és szomorkodám; már	1
   Oly messze voltál tőlem, fönn az égen	1
   Az esti csillag képiben ragyogtál. -	1
   Gyermekkorom tűnt s gyermekéveimmel	1
   Eltünt regényes ábrándim világa,	1
   S vad ifjuvá lett a szelíd fiú,	1
   S azóta véled nem találkozám...	1
   De én beszélek hozzád, és te nem	1
   Hallod beszédem; mozdulatlanul	1
   Fekszel, miként az elesett szobor.	1
   Élsz, vagy meghaltál? oh csak meg ne halj,	1
   Inkább hervadjon el minden virág	1
   A föld szinén, s ne légyen több tavasz!...	1
   Hah, végre, végre nyílnak szemeid;	1
   Milyen szemek, mily égetőn-vakítók...	1
   Hová jutottam? hol vagyok? talán a	1
   Teremtő műhelyében, ahol a	1
   Napok készülnek? ottan, ottan... oh	1
   Ha e két nap az égre fölkerűl,	1
   A mindenséget porrá égeti!"....	1
   'Elég már, bátya, most énrajtam a sor,'	1
   Ily hang szakasztá félbe Dávidot,	1
   Jób hangja, aki mostan érkezett meg,	1
   'Elég volt, bátya, most énrajtam a sor;	1
   E drágakincsen ketten osztozunk!'	1
   Eszmélt Perenna, és csodálkozással	1
   Nézett körűl, és töredezve szólt:	1
   "Férjem!... de ez nem férjem... ez sem az;	1
   És e terem... hisz ez nem a mienk.	1
   Hová juték? és férjem hol marad,	1
   Hogy így magára hagyja hitvesét?"	1
   "Férjed, menyecske, messze útazott,"	1
   Ekkép felelt Jób, "kár lesz várnod őt,	1
   Mert míg utából ismét visszajő,	1
   Rég elvirítnak ifju bájaid.	1
   Azért feledd őt s add nekünk magad,	1
   Hogy részesűljünk mink is a gyönyörben,	1
   Mit férjed a mennyországtól bitorlott."	1
   "El oldalamtól! vissza, szemtelen!"	1
   Kiálta a nő, "vissza... és ne szólj,	1
   Mert minden szóért s minden léptedért,	1
   Ha férjem eljön, rémesen lakolsz..."	1
   "Ha férjed eljön, akkor?" szóla Jób.	1
   "Hisz mondtam már, hogy messze útazott,	1
   Oly messzire, hogy onnan, ahová ment,	1
   Porszemnek látja a nagy földtekét.	1
   Szóval - hogy őt ne várd hiába - nézd	1
   E kardot s rajta ezt a szép piros vért;	1
   Ez férjed vére... én megöltem őt.	1
   Most hát szabad vagy, szép asszony, szabad!	1
   A női hűség rabbilincsei	1
   Nem korlátozzák többé lelkedet.	1
   Szabad vagy, használd szabadságodat.	1
   Két kar helyett most négy kar vár reád,	1
   Hogy boldogítson ölelésivel."	1
   Perenna némán és merően állt,	1
   Némán, merően, hidegen, fehéren,	1
   Miként holt, csendes téli éjszakán a	1
   Száraz bokor, mit ellepett a hó.	1
   Ott állt Perenna és a kardra bámult,	1
   Amelyen olyan drága vér aludt meg. -	1
   E mozdulatlan némaság alatt	1
   Szivét, lelkét mily harcok szaggaták!	1
   A lélek benne ugy sírt, ugy nyögött,	1
   Ugy küszködött, ugy jajgatott, miként	1
   A jég alatt a befagyott patak.	1
   Kitört végtére a kétségesés,	1
   Kitört belőle, mint a tűzokádó	1
   Hegy méhéből a füst s lángoszlopok,	1
   És átkokat szórt, rémes átkokat	1
   Zsivány fejére férje gyilkosának.	1
   De mintha minden átok egy virág	1
   Lett volna, egy-egy illatos virág,	1
   Miket feléje dobnak, hogy szagolja,	1
   Olyan kedvtelve állt a hölgy előtt Jób,	1
   S midőn az végzé, így kezdette ez:	1
   "Hah, istenemre, hogyha átkozódva	1
   Ily szép vagy, asszony, menj férjhez naponként,	1
   S én férjedet naponként megölöm!...	1
   Átkozz tovább, szép hölgy, én hallgatom,	1
   Ha minden átkod megfogamszik is."	1
   Perenna Dávid lábaihoz borult,	1
   Átfogta térdét, és így esdekelt:	1
   "Oh, ifju, arcod nem oly ördögi,	1
   Miként ezé itt... légy könyörülő,	1
   És ój meg tőle, ój meg engemet!	1
   Szeretni foglak, szolgálód leszek,	1
   Csak ments meg engem férjem gyilkosától,	1
   Csak e sátán ellen légy paizsom."	1
   "Meg foglak óni, gyermekálmaim	1
   Földönfölűli tündérgyermeke!"	1
   Kiálta Dávid fölemelve őt,	1
   "Meg foglak óni, paizsod leszek;	1
   S ki hozzád nyúlni kíván: annak e	1
   Paizst elébb ketté kell törnie.	1
   Most hát öcsém, Jób, ehhez tartsd magad!"	1
   "Nem ugy, jó bátya," monda Jób s szemében	1
   Ellenszegűlő dacnak lángja gyúlt,	1
   "Nem ugy, jó bátya! igy nem alkuszunk.	1
   Minálunk minden martalék közös,	1
   Azért kettőnké e menyecske is;	1
   És ha nem engedsz, tudd: e kard, amellyel	1
   Férjének írtam úti levelet	1
   A másvilágra, e kard most is éles,	1
   S karomnak sincsen legkisebb baja!"	1
   Egymás elébe állt a két fiú,	1
   Egymás elébe állt és hallgatott,	1
   Nyelvök helyett most kardjaik beszéltek.	1
   Kompolti Péter jött be s rájok ordít:	1
   "Megálljatok!" s a bajvivók megálltak.	1
   "Apánk, te légy hát köztünk a biró,"	1
   Igy szóla Jób, "ez asszonyt itt magának	1
   Akarja Dávid bátya tartani;	1
   De én azt mondom: ehhez nincs joga,	1
   Mert ő kettőnké. Nincs-e igazam?"	1
   "Hitvány fiúk", szólt megvetőleg apjok,	1
   "Ily hasztalanság annyira feltüzel,	1
   Hogy egymás ellen karddal rontotok?	1
   S ilyen mihaszna pörben engemet	1
   Mertek biróul híni, engemet!... jó;	1
   Igazságot hát én szolgáltatok.	1
   Halljátok: e hölgy nem lesz egyiké sem.	1
   Sem egyiké, sem másiké... igen,	1
   E hölgyet bírni én fogom, magam!"	1
   Kihullt a kard a két fiú kezéből,	1
   Vérök föllázadt, sustorgott, miként	1
   A víz, amelybe a villám csapott,	1
   S dörmögni kezdtek bosszus dolgokat.	1
   Keresztülszúró lángtekintetét	1
   Jártatta végig rajtok az apa,	1
   S parancsolólag így kiálta föl:	1
   "Ki mer moccanni és morogni, hogyha	1
   Kompolti Péter ezt kiáltja: csitt!"	1
   Miből teremté isten a szivet?	1
   Hogy annyi bútól, kíntól sem hasad meg,	1
   Amennyi érte a szegény Perennát. -	1
   Őrizve Salgó szűk falai között	1
   Ült a fogoly hölgy napok óta csak,	1
   De mindenik nap századokra nyúlt,	1
   Azokra nyujtá azt a szenvedés.	1
   Az árva lélek mennyit szenvedett!	1
   Egy pillanatban keble meggyuladt	1
   A fájdalomtól és más pillanatban	1
   A rettegéstől ismét megfagyott.	1
   Hosszan tünődék, véghetetlenűl:	1
   Hogy szabaduljon e falak közűl,	1
   S hogy álljon bosszut férje gyilkosán?	1
   És nem talála semmi, semmi módot!	1
   S most jött reá a legnagyobb csapás;	1
   Kompolti Péter így nyilatkozék:	1
   "Szép asszony, benned a sátán lakik,	1
   Te megbüvöltél, napról-napra jobban	1
   Tetszel nekem, s ha akarod, ha nem:	1
   Én feleségül veszlek tégedet."	1
   "Hozzád megyek", szólt elhatározottan	1
   Perenna, ámde oly hangon, mikéntha	1
   Lett volna a halálnak angyala,	1
   S ezt mondta volna ama szók helyett:	1
   "Kompolti Péter, végórád ütött!" -	1
   Magához híta Dávidot Perenna,	1
   S így szóla: "Ifju, igazán szerettél?	1
   Vagy pillanatra fellobbant lidércnek	1
   Volt lángja csak, mit érezél irántam?	1
   És ha szerettél, mondd: szeretsz-e még?"	1
   "Szeretlek egyre," válaszolt az ifju,	1
   "Szeretlek, mint a völgyet a patak,	1
   Szeretlek, mint a csillag az eget,	1
   Szeretlek, mint a féreg a gyümölcsöt!	1
   S ha te szeretnél... oh szólj, asszonyom,	1
   Hogy érdemeljem meg szerelmedet?"	1
   "Hogyan?" felelt a nő, "egy módja van:	1
   Öcséd megölte férjemet, s apád most	1
   Engem magának hitvesűl kiván.	1
   De én apádat, ezt a második	1
   Leendő férjemet szintúgy utálom,	1
   Miként első férjemnek gyilkosát.	1
   Szeretsz valóban? úgy hát szabadíts meg	1
   E két gonosztól. - A tiéd leszek, ha	1
   Apádat és öcsédet megölöd."	1
   Örök rejtélyű érzés, szerelem!	1
   Te nagy folyó, mely egyszer szemetet,	1
   Máskor virágot hordasz vizeden,	1
   S mind egy helyről: az emberek szivéből.	1
   Oh szerelem, te végtelen óceán,	1
   Melynek határát még nem látta senki,	1
   S melynek le nem szállt fenekére senki.	1
   Ott állsz te, óriások óriása,	1
   Mesés nagyságban... hogyha nyugoszol,	1
   Meglátja széles tükrödben magát a	1
   Határtalan menny minden csillaga;	1
   S ha háborogsz: fölszíneden csatáznak	1
   Az alvilágnak minden szörnyei.	1
   Mindenható erő vagy, szerelem!	1
   Mindenható vagy... angyallá az embert,	1
   Az angyalt ördöggé, az ördögöt	1
   Emberré könnyen átváltoztatod... - -	1
   Derűlt kék éj volt, tiszta csendes éj,	1
   Vidáman néztek felhőtlen magasból	1
   A földre a hold és a csillagok,	1
   Olyan vidáman!... hah, pedig mi történt	1
   A földön? apa- s testvérgyilkolás!	1
   Kigyóként csúszott Dávid a terembe,	1
   Hol apja szunnyadt. Ágya függönyét	1
   Széttolta halkan... reszketett keze,	1
   Mintha kősziklát hengerítene.	1
   "Itt fekszik, alszik," így gondolkodék,	1
   Merőn szegezve rá égő szemét,	1
   "De mily szelíd most arca, melynek ébren	1
   Minden vonása egy-egy Lucifer;	1
   Vagy csak te látod tán ilyen szelídnek,	1
   Te mindig-gyáva lelkiismeret?	1
   Eredj, hivatlan vendég, menj tova;	1
   Nem hallgatok rád, nem, nem! hasztalan	1
   Nyujtod felém fenyitő ujjadat,	1
   Hiába intesz oly parancsolólag,	1
   Nem hallgatok rád... nézd, nem hallgatok!"	1
   Az alvót ekkor torkon ragadá,	1
   S beléje fojtá a lélekzetet...	1
   Nem is nyögött... egy rángás, s vége volt.	1
   Bevonta ismét a függönyt s mene,	1
   De a küszöbnél visszafordula,	1
   Hogy megtekintse: nem maradt-e élet	1
   Ama testben? nem támadand-e föl?	1
   Az ágy előtt megállt... állt, s nem meré	1
   A kárpitot szétvonni újolag,	1
   Nem mert benézni rettentő müvére,	1
   S lélekszakadva kifelé rohant	1
   Másik terembe, ahol öccse volt.	1
   A zajra Jób fölébredett s fölült,	1
   S fél eszmélettel nézte a jövőt,	1
   S midőn egészen eszmélt, akkorára	1
   Keblében járt a gyilkoló acél,	1
   Amelyet bátyja a falról ragadt le.	1
   De nem halálos volt Dávid szurása,	1
   Feléje lépett tántorogva öccse,	1
   Hogy megragadja öldöklő kezét...	1
   Egy új suhintás és Jób homlokát	1
   Elboritotta vére, s összedőlt.	1
   A kardot messze dobta Dávid, és	1
   Futott; futott ki, mintha lépteit	1
   Követte volna százezer boszorkány,	1
   Lidérc, kisértet, ördög s minden, ami	1
   Irtóztató a képzeletben él.	1
   Futott, futott és nem tudá: hová fut?	1
   Sötét sarokban megvoná magát,	1
   Szemét behunyta, hogy ne lássa a	1
   Számíthatatlan rémeket; de látta	1
   Még akkor is, ha behunyá szemét.	1
   S majd apja halvány arca állt előtte,	1
   Majd öccse véres, megvagdalt alakja.	1
   Intett kezével, hogy távozzanak;	1
   Nem távozának. Mindig közelebb	1
   Jöttek hozzája... egyre közelebb...	1
   Beléje vágták végre körmüket...	1
   Torkon ragadták... lég után kapott,	1
   S egy jajnyögéssel összeroskada.	1
   Midőn fölébredt, reggeledni kezdett,	1
   A hajnalfény betört az ablakon;	1
   Körűltekinte, s akkor látta meg,	1
   Hogy apja ágya mellett feküvék.	1
   "Apám, ébredj föl, ébredj... hallod-e?"	1
   Szólott megrázva a holttetemet,	1
   "Mit alszol, hosszan, mint a mormotér?	1
   Már fényes nap van. Jer, menjünk rabolni...	1
   Szabad vásár van, minthogy nincs király.	1
   Menjünk rabolni, szálljuk meg Gedővárt;	1
   Tiétek minden kincs, arany... nekem	1
   Nem kell egyéb, csak a vár asszonya.	1
   De kelj föl hát! ne rángattasd magad	1
   Hiába. S mégsem ébredsz föl... no semmi,	1
   Fölébredsz majd az ítéletnapon.	1
   De akkor ki ne böffentsd valahogy	1
   Az istennek, hogy én voltam, ki téged	1
   Elaltatálak, mert megfojtalak!"	1
   Elindult és ment a szomszéd terembe.	1
   "Hát ez ki itten?" kérdé, öccse testét	1
   Megrugva, "mit? te volnál, Jób öcsém?	1
   Mi a manó, hát a földön heversz?	1
   Neked bezeg jó ágyad lehetett.	1
   Bordáidnak becsűletére válik,	1
   Hogy nem jajgatnak ilyen durva ágyon.	1
   Hanem hát kelj föl, s mosd meg arcodat,	1
   Hiszen merő vér; kelj föl, hallod-e?	1
   Mi a tatár, ugy veszem észre, hogy ma	1
   Fölkelni nincsen kedve senkinek.	1
   Annál jobb. Oh ez pompás alkalom!	1
   Szép kedvesem most megszöktethetem..."	1
   S ment a szobába, hol Perenna volt.	1
   "Megölted őket?" kérdezé a hölgy.	1
   "Kit öltem én meg?" fölkiálta Dávid,	1
   "Én nem öltem senkit, senkit is!	1
   Ottan feküsznek szépen, csendesen,	1
   Egyik fehér és a másik piros,	1
   Jer, angyalom, jer. Mélyen alszanak;	1
   Megszökhetünk. Jer. Senki sem vesz észre.	1
   Fölnyargalunk a bástya tetejére,	1
   S onnét aztán az égbe röpülünk!"	1
   "Hah, ez megőrült," gondolá Perenna,	1
   S borzadva hátrált, de az ifju őt	1
   Ölébe fogta s vitte kifelé.	1
   A nő sikoltott. "Csitt, légy csendesen,	1
   Mindenre kérlek, ami szent előtted!"	1
   Szólott az ifjú, "fölkel valaki	1
   Zajodra, s akkor el nem szökhetünk,	1
   Elfognak... hah nézd, nézd, már jőnek is!"	1
   Ezzel rohanni kezde, fölrohant	1
   A bástyafalra. "Most röpülj!" kiálta,	1
   "Mindjárt ott fönn, ott fönn leszünk az égben,"	1
   És átszorítva a hölgyet, leugrott...	1
   Alant a mélység sziklacsúcsai	1
   A vértül és a hajnaltól pirultak	1
   Dávidnak már nem kelle temetés,	1
   Elnyelte őt a vár alatti mélység,	1
   El volt temetve. S aki eltemesse	1
   Apját s öcsét: nem volt ember reá.	1
   Kipusztulván mind a Kompoltiak,	1
   Elosztották a rablott kincseket	1
   Legényeik; de osztozás alatt	1
   Egymásnak esvén kardot fogtanak.	1
   Kevés jutott el épen közülök.	1
   Nagyrészt elestek, és holttesteik	1
   Az éhes hollók tápláléki lettek.	1
   Igy állt sokáig Salgó zajtalan,	1
   Csak a hollóknak károgása szólt	1
   Holttetemekkel megtelt udvarában;	1
   S alant a völgyben a népség futott	1
   A szél elől, mely Salgóról jöve.	1
   Dömsöd, 1846. május	1
LEVÉL VÁRADY ANTALHOZ	1
   Hát megtörtént a párbaj? s élsz-e még?	1
   Ha főbelőttek, - tudósíts felőle,	1
   Írd meg tüstént, hogy Pestre felrohanjak,	1
   És bosszut álljak éretted, barátom...	1
   Szó ami szó, de nekem igazán	1
   Nem tetszik, hogy te minden balgaságért	1
   Kész vagy kockára tenni éltedet.	1
   Azt gondolod: lelked-tested szakáll? s ha	1
   Leborotválnak, újolag kinősz?	1
   Csalódol; mert az élet csizmatalp,	1
   S ez nem lesz új, ha egyszer elkopott,	1
   Azért kiméld a drága csizmatalpat,	1
   Amelyet nem szab kétszer senkinek	1
   Az ég vargája, a kőszívü sors. -	1
   S azt gondolod tán: annyi a barátom	1
   Mint fönn az égen a csillag? ha egy	1
   Lehull közűlök, észre sem veszem?	1
   Hiszen tudod jól: mily kis számotok van	1
   Nektek, kik engem őszintén szerettek,	1
   Kik fönntartjátok szívem melegét.	1
   Mért e kis számot megfogyasztani? -	1
   És Ida, Ida, e kedves leány,	1
   Ha téged elveszt ő, mivé lesz? ő	1
   Kinek kivűled nincsen senkije.	1
   Te vagy világa... Lennél oly kegyetlen,	1
   Reászakadni hagynád a világot?	1
   S van még egy... a hon! vagy már elfeledted,	1
   Feledhető-e, amiről beszéltünk	1
   A lelkesűlés lángóráiban?	1
   Ki tudja, mit hoz a kétes jövendő,	1
   Mely álmainknak legkedvesbike,	1
   S akkor hazánknak ránk szüksége lesz. -	1
   Látod barátom, élted mily becses,	1
   Azt a világhoz mennyi lánc köti,	1
   S te mégis könnyelmün kockáztatod.	1
   Ha még nem tértél, térj eszedre már,	1
   S ne légy, mint voltál, olyan balgatag,	1
   Vagy igazabban: oly kétségb'esett...	1
   Kétségbeesni!... milyen gyávaság!...	1
   Kinek van erre több s nagyobb oka,	1
   Mint énnekem? de én szégyenleném ezt.	1
   A szenvedésnek lángjában szivem	1
   Szét fog pattanni, mint a porcelán,	1
   De, mint a jégcsap, szétolvadni nem!...	1
   Megállj, ha Pestre ismét fölmegyek,	1
   Majd megtanitlak én kétségbeesni,	1
   Hogy unokád is megemlegeti.	1
   Vásárra ott benn termek nálatok,	1
   S viszek portékát, de nem holmi gyapjút,	1
   Vagy bőrt, vagy posztót s effélét, azért	1
   Nagyon hiszem, hogy nem lesz kelete.	1
   Mert haj, jó gazda ám a magyar ember!	1
   Amit kutyákon, kártyán s más egyében	1
   Eltékozol, meggazdálkodja könyvön.	1
   A könyvvel ugy van, mint hajdan zsinóros	1
   Nadrágjával s prémes mentéivel volt,	1
   Melyet nagyapja s édesapja vett;	1
   Az szolgált még az ő fiának is.	1
   Hazám, mégsem vagy oly boldogtalan,	1
   Minőnek első pillanatra látszol,	1
   A lelki szükség nem bánt tégedet;	1
   Minden szükséged van, de lelki nincs,	1
   Ettől az egytől megmentett az Isten...	1
   - - Amint mondottam: a vásárra majd	1
   Meglátsz barátom: akkor fölmegyek,	1
   S te rám sem ismersz, ugy megváltozám;	1
   A szép természet megváltoztatott,	1
   Beteg kedélyek e hű orvosa,	1
   Beteg valék én ott tinálatok	1
   A pesti utcák holt, hideg kövén,	1
   Hosszú, sötét árnyként vonult utánam	1
   A csüggedés, az életunalom. -	1
   Ujjászülettem!... a falusi lég, a	1
   Sötét erdőnknek zúgó lombjai,	1
   Lombok felett a csattogó madár,	1
   A fák alatt a hallgatag virágok	1
   Föléleszték elájult lelkemet;	1
   Nem gyűlölöm, mint eddig, a virágot:	1
   Már csak haragszom rája, csak haragszom...	1
   Hogy olyan gyáva, hogy föl nem kiált	1
   Elzárt, elorzott boldogságaért, hogy	1
   Meg nem torolja kincse elrablóin	1
   Évezredeknek szenvedéseit. -	1
   De hinni kezdem, hogy dicső napoknak	1
   Érjük maholnap fényes hajnalát,	1
   Midőn a népek mind fölemelik	1
   A föld porába gázolt fejöket,	1
   S végigmennydörgik a föld kerekén:	1
   "Legyünk rabokból ismét emberek!"	1
   Ez nagyszerü, de véres kor leszen,	1
   És úgy is illik, hogy véres legyen!...	1
   Már vizözön volt, most egy vérözön kell,	1
   Hogy megtisztuljon a világ a szennytől,	1
   Amely fölötte meggyülekezék;	1
   Egy vérözön kell! és ha az lefolyt majd,	1
   A megmosdott föld tiszta szép leend,	1
   És lakni fognak emberek fölötte,	1
   Hasonlitók az isten képihez.	1
   Dömsöd, 1846. május 22.	1
BARNA MENYECSKÉNEK...	1
   Barna menecskének szeme közé néztem,	1
   Az én szemem fénye elveszett egészen.	1
   Én teremtőm, ugyan hogy is teremhet már	1
   Olyan sötét szemben olyan fényes sugár!	1
   Elveszett, elveszett az én szemem fénye,	1
   Hej pedig talán már indulnom is kéne!	1
   Hogy induljak? hova menjek, ha nem látok?	1
   Nyakamat szegheti valamelyik árok.	1
   De mégis indulok... állj elém, menyecske,	1
   Ha már el kell esnem: essem az öledbe;	1
   Egyszer ölellek meg, s karomat levágom,	1
   Ne öleljek többé senkit a világon!	1
   Nem kellek, ugyebár, nem kellek én neked?	1
   Van már kit te ölelsz, ki téged ölelget;	1
   Megyek hát, megyek... ha árokba esem is,	1
   Habár az árokban nyakamat szegem is!	1
   Pécel, 1846. június-július	1
MOST KEZDEM ÉN CSAK MÉG ISMERNI...	1
   Most kezdem én csak még ismerni	1
   Az én derék jó szívemet!	1
   Ennél a szívnél a világon	1
   Jobb, derekabb szív sem lehet.	1
   Mint aggódtam, hogy már ezentul	1
   Nem lesz nekem több víg napom!	1
   És ím bokámot ujra össze-	1
   S kalapomat félrecsapom.	1
   Szívem még ép virág, amelynek	1
   Féreg nem bántja gyökerit;	1
   Elhervad minden ősszel, ámde	1
   Minden tavasszal kivirít.	1
   Pest, 1846. június-augusztus	1
F.L. KISASSZONY EMLÉKKÖNYVÉBE	1
   Miért mondjam, hogy nem feledlek el?	1
   Miért mondjam, hogy rólad e kebel,	1
   Oh lyány, örökre megemlékezik?	1
   Hitelt szavamnak szíved úgysem ad!...	1
   Mert mi poéták hazudunk sokat,	1
   S aztán ha szívből szólunk sem hiszik.	1
   Pest, 1846. június-augusztus	1
MEGFAGY A SZÍV, HA NEM SZERET...	1
   Megfagy a szív, ha nem szeret;	1
   És ha szeret, megég.	1
   Ez és az baj. E két baj közt	1
   Melyik jobb?... tudj' az ég!	1
   Pest, 1846. június-augusztus	1
RABSÁG	1
   Töredék	1
   Milyen vig a világ! folyvást miként vigad!	1
   Örök énekszóval s zenével van tele!	1
   E tombolók között a legzajosbikat	1
   Kérdezzétek meg csak: ha vajon boldog-e?	1
   Én nem hiszem, hogy az; dehogy boldog, dehogy!	1
   Csak a kétségb'esés, mi bennünket vidít,	1
   Azért kelünk csak e rivalgó zajra, hogy	1
   Ne halljuk láncaink csörömpöléseit.	1
   Rab a világ, igen, kezén-lábán bilincs...	1
   Az volna lelkén is, hanem már lelke nincs - -	1
   Pest, 1846. június-augusztus	1
SZERETEK ÉN...	1
   Szeretek én, miként még ember	1
   Sohasem szeretett talán.	1
   Szeretek én szent szerelemmel.	1
   De kedvesem nem földi lyány.	1
   Szeretek én egy istenasszonyt.	1
   Egy számkiűzött istennőt:	1
   A szabadságot. Fájdalom, hogy	1
   Csak álmaimban látom őt.	1
   De álmaimban igen gyakran,	1
   Majd minden éjjel megjelen.	1
   Mult éjszakán is egy virágos	1
   Mezőben együtt volt velem.	1
   Letérdepeltem s elmondék egy	1
   Égő szerelmi vallomást,	1
   S földhöz hajoltam, hogy virágot	1
   Szakítsak, s néki adjam át.	1
   Ekkor hátam mögött termett a	1
   Hóhér s lesujtá fejemet...	1
   Épen kezembe hulla, és én	1
   Azt adtam át virág helyett.	1
   Pest, 1846. június-augusztus	1
A NÉP	1
   Egyik kezében ekeszarva,	1
   Másik kezében kard,	1
   Igy látni a szegény jó népet,	1
   Igy ont majd vért, majd verítéket,	1
   Amíg csak élte tart.	1
   Miért hullatja verítékét?	1
   Amennyit ő kiván	1
   Az eledelbül és ruhábul:	1
   Hisz azt az anyaföld magátul	1
   Megtermené talán.	1
   S ha jő az ellen, vért miért ont?	1
   Kardot miért foga?	1
   Hogy védje a hazát?... valóban!...	1
   Haza csak ott van, hol jog is van,	1
   S a népnek nincs joga.	1
   Pest, 1846. június-augusztus	1
KÉPZELT UTAZÁS	1
   Béranger után franciából	1
   Az ősz sietve jő és nedves szárnyán	1
   Az én számomra uj fájdalmat hoz.	1
   Mindegyre szenvedek, szegény félénk én,	1
   És jókedvem virága hervadoz.	1
   Ragadjatok ki Párizsnak sarából,	1
   Megújulok, ha szép tájt láthatok.	1
   Mint ifju már Hellasról álmadoztam,	1
   Ottan szeretnék én meghalni, ott!	1
   Értem Homért, igen, hisz görög voltam.	1
   Pythagorasnak igazsága van.	1
   Athén szűlt engem Perikles korában,	1
   Láttam Sokratest rabláncaiban,	1
   Megtömjéneztem Phydias csodáit,	1
   Látám Ilissust, mint virágozott,	1
   S Hymett hegyén a méheket fölkeltém;	1
   Ottan szeretnék én meghalni, ott!	1
   Oh ég, csak egyszer éledhetne szívem	1
   E szemderítő nap sugáritul!	1
   A szabadság, kit távolból köszöntök,	1
   Rám így kiált: jer, győzött Thrasybul!	1
   Menjünk, induljunk, készen áll a sajka.	1
   Tenger, ne nyeljen engem el habod,	1
   Hagyd múzsámat Pyréumnál kikötni,	1
   Ottan szeretnék én meghalni, ott!	1
   Szép Olaszország ege, de azurját	1
   Rabszolgaság homályosítja el.	1
   Evezz, kormányos, távolabb evezz le,	1
   Hol a nap olyan tiszta fényben kel.	1
   Milyen hullám ez? hogy híják e sziklát?	1
   Milyen virító a vidék amott!	1
   A zsarnokság haldoklik ama parton;	1
   Ottan szeretnék én meghalni, ott!	1
   Athén szűzei, fogadjatok a révbe,	1
   És bátorítsatok föl engemet.	1
   Oly földet hagytam el, hol a királyok	1
   Rabszolgává teszik a szellemet.	1
   Védjétek lantom, melyet üldöznek; s ha	1
   Dalom sziveitek meglágyítaná,	1
   Tegyétek hamvam Tirteus hamvához,	1
   Meghalni jöttem e szép ég alá!	1
   Pest, 1846. június-augusztus	1
A HEVESI RÓNÁN	1
   Hátrább vonúl mindegyre	1
   És halványúl a Mátra.	1
   Az esti nap piros fényt	1
   Lövel kék homlokára.	1
   Olyan ez a piros fény,	1
   Mely a kék Mátrán lángol,	1
   Mint kékszemű lyány arcán	1
   A rózsaszínű fátyol.	1
   Zörg a szekér, az ostor	1
   Koronként egyet pattan...	1
   Ezenkivűl a róna	1
   Oly néma, oly zajatlan.	1
   Leszálla a nap; vége	1
   A piros alkonyatnak.	1
   A messze látkör szélén	1
   Pásztortüzek pislognak.	1
   De pásztortűz-e az, vagy	1
   Tán csillag, mely lelépett	1
   Egy síró furulyának	1
   Meghallgatása végett?	1
   Emelkedik föl a hold;	1
   Olyan szép s olyan halvány,	1
   Mint a meghalt menyasszony	1
   Bús vőlegénye karján.	1
   S talán a hold valóban	1
   Egy holt menyasszony árnya,	1
   Kit a koporsóból visz	1
   Az égbe szellemszárnya.	1
   Oly szomorú ez a hold,	1
   És mégis rája nézek,	1
   Nem nézhetek le róla,	1
   Sugári megigéztek.	1
   Oly mondhatatlanul bús	1
   Ez a hold, hogy láttára	1
   Eszembe jut éltemnek	1
   Legkínosabb órája.	1
   Magam sem tudom én, hogy	1
   Mi történt ekkor rajtam?	1
   De sírnom kell, zokognom,	1
   Miként akkor zokogtam!	1
   ?, 1846. augusztus végén	1
CSALOGÁNYOK ÉS PACSÍRTÁK	1
   Ugyan még meddig zengitek,	1
   Ti holdvilágos emberek,	1
   A régi kort,	1
   Mit elsodort	1
   Hullámival már az enyészet?	1
   Mikor rontjátok le a fészket,	1
   Mit várromokban raktatok,	1
   Hogy ott versenyt huhogjatok	1
   Vércsékkel és bagolyfiakkal?	1
   Milyen kisértetes ez a dal! -	1
   S dalolnak egyre még,	1
   És szemeikben ég	1
   A lelkesűlés lángja	1
   Vagy a bánat könnyárja.	1
   Ál lelkesűlés, gyáva könnyek!	1
   Miket nekik meg nem köszönnek. -	1
   Tudjátok-e, mik vagytok,	1
   Kik a multról daloltok?	1
   Halottrablók!	1
   Halottrablók!	1
   Sírjából fölássátok	1
   A holt időt,	1
   Hogy őt	1
   Babérokért árulhassátok.	1
   Én nem irígylem koszorútokat;	1
   Penész van rajta és halotti szag!	1
   Sínlődik az emberiség,	1
   A föld egy nagy betegház,	1
   Mindegyre pusztít a láz,	1
   S már egy egész ország esék	1
   Áldozatául,	1
   És több elájul;	1
   S ki mondja meg:	1
   Hol ébrednek föl majd e nemzetek,	1
   Ezen-e vagy a másvilágon,	1
   Muló-e vagy örök az álom? -	1
   De ím a bajnak közepette	1
   Fiait az ég el nem feledte,	1
   Megszána minket nagy fájdalmainkban,	1
   Orvost küld hozzánk, és ez útban is van,	1
   És már maholnap meg is érkezik,	1
   Midőn hóhérink észre sem veszik. -	1
   Tiéd minden dal, minden hang,	1
   Melyet kezemben ád a lant,	1
   Te lelkesítesz engemet,	1
   Tenéked ontom én könyűimet,	1
   Én tégedet köszöntelek,	1
   Te a beteg	1
   Emberiségnek orvosa, jövendő!	1
   És ti elkésett dalnokok,	1
   Hallgassatok!	1
   Hallgassatok,	1
   Bár lenne oly szívszaggató	1
   S egyszersmind oly szívgyógyitó,	1
   Mint csalogányé, szavatok.	1
   A csalogány az alkony madara,	1
   Már vége felé jár az éjszaka,	1
   A hajnal közeleg;	1
   Most a világnak	1
   Nem csalogányok,	1
   Hanem pacsírták kellenek.	1
   Szatmár, 1846. szeptember elején	1
NAGYKÁROLYBAN	1
   Szeptember 7. 1846	1
   Hát e falak közt hangozának	1
   Nagy szavaid, oh Kölcsey?...	1
   Ti emberek, nem féltek: épen	1
   E szent helyet ily nagy mértékben	1
   Megszentségteleníteni?	1
   Nem féltek-e, hogy sírgödréből	1
   Kikél a megbántott halott?	1
   Hogy sírgödréből ide jő el,	1
   S - hogy hallgassatok - csontkezével	1
   Szorítja össze torkotok?	1
   Nem, ő a sírt el nem hagyandja;	1
   De lenn, sírjában, nem hiszem,	1
   Hogy könnyei ne omlanának	1
   Éretted, te az aljasságnak	1
   Sarába sűlyedt nemzetem!	1
   Mily szolgaság, milyen hizelgés!	1
   S mindig tovább mennek, tovább,	1
   S ki legszebben hizelg, az boldog. -	1
   Ha már kutyákká aljasodtok:	1
   Miért nem jártok négykézláb?	1
   Isten, küldd e helóta népre	1
   Földed legszörnyübb zsarnokát,	1
   Hadd kapjon érdeme dijába'	1
   Kezére bilincset, nyakába	1
   Jármot, hátára kancsukát!	1
   Nagykároly, 1846. szeptember 7.	1
A BILINCS	1
   Szabadságért küzdött az ifju,	1
   S börtönbe dobták, ottan űl,	1
   És meg-megrázza és átkozza	1
   Bilincsét nagy kegyetlenűl.	1
   Bilincse ekkép szóla hozzá:	1
   "Csörgess, de oh ne átkozzál!	1
   Csörgess, ifjú, csörgésem átok,	1
   Mely a zsarnok fejére száll!	1
   Ugye nem ismersz? a szabadság	1
   Csatáiban kard voltam én,	1
   S épen talán a te kezedben	1
   Villogtam a vér mezején.	1
   Szerencsétlen te, szerencsétlen	1
   Kardoddal hol találkozál!	1
   Csörgess, ifjú, csörgésem átok,	1
   Mely a zsarnok fejére száll.	1
   Bilincset vertenek belőlem,	1
   Belőlem, aki kard valék,	1
   S ki vélem vítt a szabadságért,	1
   Most azt szorítom... szörnyüség!	1
   Szégyennek és haragnak pirja	1
   A rozsda, amely rajtam áll.	1
   Csörgess ifjú, csörgésem átok,	1
   Mely a zsarnok fejére száll."	1
   Nagykároly, 1846. szeptember 5-12.	1
JÚLIÁHOZ	1
   Piros orca, piros ajkak,	1
   Barna fürtök, barna szem,	1
   És ez arcon és e szemben	1
   Mennyi lélek, istenem!	1
   Óh, ha birhatnám e lelket,	1
   Ezt a lelkes kisleányt!	1
   Szólj, leányka, mondd, hogy téged	1
   A szerelem még nem bánt.	1
   Nem, nem! Azt mondd, hogy szeretsz már.	1
   Mondd, hogy engemet szeretsz,	1
   És ez a szó életemnek	1
   Egy új teremtője lesz.	1
   Én szeretlek, és szerelmem,	1
   E végtelen áradat,	1
   Mint a földet az özönvíz,	1
   Eltemette multamat.	1
   Nem tudom, mi voltam eddig,	1
   Ámde azt sem, mi leszek;	1
   Tőled függ, hogy sötét árnyék	1
   Vagy fényes sugár legyek.	1
   Mit határzasz?... Már látásod	1
   Megépíté mennyemet;	1
   Oh leányka, ezt a mennyet	1
   Nem szabad ledöntened.	1
   Im, letérdelek előtted	1
   S esdve nyujtom föl karom;	1
   Vonj föl engem kebeledre,	1
   Vagy borúlj rám, angyalom.	1
   Nagykároly, 1846. szeptember 8-10.	1
KINN A KERTBEN VOLTUNK...	1
   Kinn a kertben voltunk,	1
   Egymás mellett űltünk,	1
   Az úristen tudja,	1
   Mi történt körűlünk?	1
   Azt sem tudtam, mi van,	1
   Ősz-e vagy kikelet?	1
   Csak egyet tudtam, hogy	1
   Veled vagyok, veled!	1
   Mélyen belenéztem	1
   Fekete szemedbe,	1
   S fehér kezecskédet	1
   Tartottam kezembe'.	1
   Hogy úgy egymást néztük,	1
   Ily szókat ejtettem:	1
   Ha mi most itt kővé	1
   Válnánk mind a ketten!	1
   Azt mondtad: nem bánnád;	1
   Vajon miért mondtad?	1
   Azért-e, hogy már az	1
   Életet meguntad?	1
   Oh vagy tán azért, hogy	1
   Boldogság lenne rád,	1
   Ha együtt maradnánk	1
   Örök időkön át?	1
   Erdőd, 1846. szeptember 19.	1
KÖLTŐI ÁBRÁND VOLT, MIT EDDIG ÉRZÉK...	1
   Költői ábránd volt, mit eddig érzék,	1
   Költői ábránd és nem szerelem.	1
   Mert meggyógyult e szív, amely úgy vérzék,	1
   És nem maradt a sebnek helye sem.	1
   Ha szerelem lett volna keblem hullámzása,	1
   Időknek multával sem nyúgodt volna el.	1
   Vad ár e szenvedély; amerre medrét ássa,	1
   Sodor magával s végre belehalni kell.	1
   Most értem én csak e szilaj folyóra.	1
   Mint von magával, mint von, mint ragad!	1
   Kiáltsatok rá a harangozóra,	1
   Hogy verje félre a harangokat;	1
   Nagy a veszély, s talán, majd mentésemre jőnek...	1
   De nem! hisz félrevert harang lázas szivem,	1
   Hallá zaját a lyány és nem jött megmentőnek,	1
   És hogyha ő nem jött, ne jőjön senki sem!	1
   Oh lyány, oh lyány, hogy rám ily bánatot hozz,	1
   Nem olvasám sejtésim könyviből!	1
   Azért vontál csak oly közel magadhoz,	1
   Hogy megvakúljak lelked fényitől?	1
   Ugy fénylik lelked, mint a nap világa fénylett,	1
   Midőn fogyatkozás még nem szennyezte meg;	1
   De amily hideg lesz a nap, ha minden élet	1
   Kifogy, kihal kebléből, kebled oly hideg.	1
   Mondád - és nem is reszketett beszéded -	1
   Mondád, hogy soha senkit nem szeretsz.	1
   Nem féled a boszúló istenséget,	1
   Hogy szent céljával ellenkezni mersz?	1
   Vagy tán azt gondolod, hogy nincsen olyan férfi,	1
   Ki megérdemlené a te szerelmedet?	1
   Attól tartasz, hogy kincsét szíved elfecsérli,	1
   És aztán vissza többé nem szerezheted?	1
   Hisz meglehet, hogy tán csalódni fognál,	1
   Ám nem szeretni, oknak ez kevés;	1
   A mozdulatlan, a holt nyúgalomnál,	1
   Hidd, többet ér az élő szenvedés.	1
   És csak azért nem fogsz-e építtetni házat,	1
   Mert hátha egykor azt a tűz emészti fel?	1
   S ezért türöd, midőn a nyár esője áztat,	1
   S midőn a tél hideg karjával átölel?	1
   De láttam én jól, hogy ajkad sohajta,	1
   S innen hiszem: van szíved, lángoló,	1
   Csakhogy az észnek jégpáncélja rajta,	1
   Miként a volkán tetején a hó.	1
   Szólj, oh leány, hogy így van, s várok türelemmel,	1
   Mindaddig várok, míg nem mondod, hogy elég,	1
   Várok békével, míg az óra nem jövend el,	1
   Midőn birod hüségem nemcsaló jelét.	1
   Hosszú idő, egy örökkévalóság	1
   Lesz várásomnak minden napja majd.	1
   Nézem magam, mint tengerek hajósát,	1
   Kit a szél a part közelébe hajt,	1
   De itt megfordul a szél, s látja bár a révet	1
   A küszködő hajós: nem közeledhetik.	1
   Kinoskeserves lesz ez örökszomju élet,	1
   Hanem éretted még e kín is jólesik!	1
   Nem fájhat úgy a betegek testének,	1
   Ha éles vas jár át sebeiken,	1
   Nem fájna ugy, ha tűzzel égetnének,	1
   Mint e sovárgó vágy fáj énnekem.	1
   Csak egy kis cseppet önts e fájdalom tüzére,	1
   Egy cseppet a remény kútjából, oh leány,	1
   Hogy évek mulva bár, de meg fog jőni bére	1
   Gyötrelmeimnek, oh csak azt mondd, hogy: talán -	1
   Nem, nem, ne biztass a jövővel engem,	1
   Ne alamizsnát: üdvességet adj!	1
   Hazudtam én, hogy várok türelemben,	1
   Türelmem máris messze, messze hagy;	1
   Fut, mint szilaj ló, s lelkem rája van kötözve,	1
   S pályája mindig sűrübb rengetegbe vész,	1
   Ahol talán majd egy vadállat tépi össze,	1
   Tudod, melyik vadállat?... a megőrülés!	1
   Adj vissza, lyány, adj vissza enmagamnak,	1
   Adj a világnak vissza engemet...	1
   Vagy mit beszélek? tarts meg, tarts magadnak,	1
   Tiéd éltem, te el nem vetheted.	1
   Oh, mondd, hogy elfogadtad, mondd, hogy elfogadtad!	1
   E nagy szavadra tán ég-föld reám szakad;	1
   Mit bánom én? az isten szebb halált nem adhat,	1
   Mint sírba dőlni a gyönyör terhe alatt! -	1
   S ha nem szeretsz, ha soha nem szeretnél?	1
   Mindegy! hozzád van nőve szellemem,	1
   Mint a levél a fához... eljön a tél,	1
   S akkor lehull, de már élettelen.	1
   Ez sorsunk a sirig. Bár járj be messze földet,	1
   Kerűlj bár, mindhiába, engem el nem hagysz,	1
   A soha el nem váló sötétség melletted,	1
   Mit árnyékodnak vélsz, az én bús lelkem az!	1
   Szatmár, 1846. szeptember 27.	1
TE VAGY, TE VAGY, BARNA KISLYÁNY...	1
   Te vagy, te vagy, barna kislyány.	1
   Szemem s lelkem fénye!	1
   Te vagy mind a két életem	1
   Egyetlen reménye!	1
   Ha ez az egy reményem is	1
   Elmulandó álom,	1
   Nem leszek boldog sem ezen	1
   Sem a másvilágon!	1
   Álldogálok a tó partján	1
   Szomorúfűz mellett.	1
   Nekem való hely; engem ily	1
   Bús szomszédság illet.	1
   Nézem lecsüggő ágait	1
   Szomorúfűzfának,	1
   Mintha azok csüggedt lelkem	1
   Szárnyai volnának.	1
   Elszállott már a madár a	1
   Hervadt őszi tájról,	1
   Hej, ha én is kiszállhatnék	1
   Búmnak országából!	1
   Nem szállhatok, mert búm oly nagy,	1
   Oly nagy, mint szerelmem,	1
   És szerelmem... és szerelmem...	1
   Oh ez véghetetlen!	1
   Erdőd, 1846. szeptember végén	1
SZERELEMNEK RÓZSÁKKAL...	1
   Szerelemnek rózsákkal	1
   Hintett nyoszolyája!	1
   Megint lefektettem a	1
   Lelkemet reája.	1
   Szerelem rózsáiból	1
   Tövis-e vagy illat,	1
   Mely szívemig, életem	1
   Gyökeréig elhat?	1
   Akár tövis jut nekem,	1
   Akár az illatja,	1
   Mindegy! feküdj rá lelkem,	1
   S álmodozzál rajta;	1
   Álmodd meg azt a nagy szót,	1
   Amely nincsen még meg,	1
   Amely kifejezze majd:	1
   Milyen forrón érzek!	1
   Nagybánya, 1846. szeptember végén	1
SZERELMES VAGYOK ÉN...	1
   Szerelmes vagyok én,	1
   Vagy tán tűzbe estem?	1
   Nem tudom, de igaz,	1
   Hogy ég lelkem, testem.	1
   Látjátok pirúlni	1
   Halovány orcámat?	1
   Hajnal-e vagy alkony,	1
   Ami ottan támad?	1
   Hajnal is, alkony is;	1
   Örömim hajnala,	1
   Örömim hajnala,	1
   Bánatim alkonya.	1
   Megvallom: nem első	1
   Bennem e szerelem,	1
   De hogy az utósó,	1
   Arra esküdhetem.	1
   Szerelmem sasmadár;	1
   Vagy égbe száll velem,	1
   Vagy széjjelszaggatja	1
   Körmeivel szivem.	1
   Nagybánya, 1846. szeptember végén	1
SZERELMES VAGYOK ÉN...	1
   Szerelmes vagyok én;	1
   Megmondjam-e kibe?	1
   Egy barna kisleány	1
   Hófehér lelkibe!	1
   Hófehér a lelke	1
   Ennek a kislyánynak;	1
   Liliomszála ő	1
   Az ártatlanságnak.	1
   Fehér, mint a galamb,	1
   Amelynek képibe'	1
   Isten a szent lelket	1
   Az égből küldte le.	1
   Szállj rám, fehér galamb,	1
   Galambomnak lelke,	1
   Hadd legyek megáldva,	1
   Legyek megszentelve.	1
   Hogyha már hallottam	1
   Szárnyad csattogását,	1
   Hadd halljam egyúttal	1
   Szíved dobogását!	1
   Nagybánya, 1846. szeptember végén	1
NEHÉZ, NEHÉZ A SZIVEM...	1
   Nehéz, nehéz a szivem,	1
   Rajta csügg a szerelem,	1
   A szerelem bánata,	1
   Roskadozok alatta.	1
   Sem éjem, sem nappalom,	1
   Egyre csak gondolkodom,	1
   Csak arról gondolkodom:	1
   Gondolsz-e rám, angyalom?	1
   Hogyha neked nem kellek,	1
   Ne kelljek én senkinek;	1
   Ha te nem szeretsz engem,	1
   Az isten se szeressen!	1
   Szatmár, 1846. szeptember végén	1
SZÁLL A FELHŐ...	1
   Száll a felhő, magasan, magasan,	1
   Az én rózsám messze van, messze van.	1
   Száll a felhő nyugatra, nyugatra,	1
   A napnak is arra van az utja.	1
   Szállj, felhő, szállj a rózsám fölébe,	1
   Mondd, hogy oly bús a szivem, miként te.	1
   Szállj te is, nap, a rózsám fölébe.	1
   Mondd, hogy úgy ég a szivem, miként te.	1
   Berence, 1846. szeptember végén	1
BORÚS, KÖDÖS ŐSZI IDŐ...	1
   Borús, ködös őszi idő;	1
   A nap nem is pillant elő.	1
   Hidegen jár a nap	1
   Sötét felhők megett;	1
   A kandalló tüze	1
   Ád egy kis meleget.	1
   Ajtóm, ablakom bezárva,	1
   Üldögélek a szobába'.	1
   Bánatosan nézek	1
   Kandallom tüzére,	1
   Gondolván életem	1
   Elmult idejére.	1
   A mult idő nagy mezein	1
   Hervadt lombok emlékeim;	1
   Összeszedem őket,	1
   Kötöm egy csomóba,	1
   Úgy vetem bele az	1
   Égő kandallóba.	1
   Mint füstölnek, mint füstölnek!	1
   De nem csoda, mert nedvesek;	1
   Nedvesek, de nem az	1
   Ősznek esőjétől,	1
   Hanem szemeimnek	1
   Sokszor folyt könnyétől.	1
   Egy könny most is pillámon áll...	1
   Barna lyányka, ha itt volnál,	1
   Letörlenéd-e azt	1
   Egy selyemkendővel,	1
   Édes mosolygásod	1
   Selyemkendőjével?	1
   Cseke, 1846. október 1-7.	1
AZ ÉN KÉPZELETEM NEM...	1
   Az én képzeletem nem a por magzatja,	1
   Mennydörgés volt apja, villámlás volt anyja,	1
   Csecsemőkorában sárkánytejet szopott,	1
   Ifjú korában oroszlánvért ivott.	1
   Nem is birtam vele, vad képzeletemmel,	1
   Országról-országra vándorolni ment el,	1
   Tenger zúgásával összekeveredett,	1
   Ugy barangolta be a földet és eget.	1
   Mint üstökös, nyargalt sivatag pusztákra,	1
   Zöld vadonerdőkbe, kék hegyek ormára;	1
   A vadonerdőkben tölgyeket szaggatott,	1
   A hegyek tetején sziklákat ingatott.	1
   Hol most e vad fiú?... egy kis virág mellett,	1
   Melletted, barna lyány, mindig csak melletted,	1
   Ott eped, suttog, mint a beteg esti szél...	1
   Szilaj képzeletem, be megszelidűltél!	1
   Cseke, 1846. október 1-7.	1
ERESZKEDIK LE A FELHŐ...	1
   Ereszkedik le a felhő,	1
   Hull a fára őszi eső,	1
   Hull a fának a levele,	1
   Mégis szól a fülemile.	1
   Az óra jó későre jár.	1
   Barna kislyány, alszol-e már?	1
   Hallod-e a fülemilét,	1
   Fülemile bús énekét?	1
   Záporeső csak ugy szakad,	1
   Fülemile csak dalolgat.	1
   Aki bús dalát hallgatja	1
   Megesik a szíve rajta.	1
   Barna kislyány, ha nem alszol,	1
   Hallgasd, mit e madár dalol;	1
   E madár az én szerelmem,	1
   Az én elsohajtott lelkem!	1
   Cseke, 1846. október 1-7.	1
HA SZAVAID MEGFONTOLOM...	1
   Ha szavaid megfontolom,	1
   Szeretsz engem, azt gondolom.	1
   Mért nem mondod meg, ha szeretsz?	1
   Ha nem szeretsz, mért hitegetsz?	1
   Nem hiszed, hogy én szeretlek?	1
   Az isten is ugy áldjon meg,	1
   Ugy áldjon az isten engem,	1
   Amily igaz a szerelmem.	1
   Megszerettem szépségedet,	1
   De még inkább szép lelkedet,	1
   Szeretlek én oly igazán,	1
   Mint engem az édes anyám.	1
   Nem ohajtok én egy tavaszt,	1
   Hogy véled átmulassam azt,	1
   Sem egy tavaszt, sem egy telet,	1
   Hanem egész életemet!	1
   Egy napja van csak az égnek,	1
   Egy holdja van csak az éjnek,	1
   Egy isten van a világon,	1
   Egy, csak egy a kívánságom.	1
   Azt várom én, azt az órát,	1
   Mikor így szólhatok hozzád	1
   Ölelésem szent hevében:	1
   "Édes kedves feleségem!"	1
   Cseke, 1846. október 1-7.	1
TE A TAVASZT SZERETED...	1
   Te a tavaszt szereted,	1
   Én az őszt szeretem.	1
   Tavasz a te életed,	1
   Ősz az én életem.	1
   Piros arcod a tavasz	1
   Virító rózsája,	1
   Bágyadt szemem az ősznek	1
   Lankadt napsugára.	1
   Egy lépést kell tennem még,	1
   Egy lépést előre,	1
   S akkor rájutok a tél	1
   Fagyos küszöbére.	1
   Lépnél egyet előre,	1
   Lépnék egyet hátra,	1
   S benne volnánk közösen	1
   A szép meleg nyárba'.	1
   Szatmár, 1846. október 7-10.	1
SZ. J. KISASSZONY EMLÉKKÖNYVÉBE	1
   Senki sem szól így a fellegekhez:	1
   "Napkeletre vándoroljatok, mert	1
   Napkelet a szép hajnal hazája,	1
   Ki rózsákat mosolyog reátok,	1
   Lángrózsákat sötét arcotokra."	1
   Senki sem szól így a fellegekhez,	1
   És ők mégis napkeletre mennek,	1
   Napkeletre vonja őket egy mély	1
   Titkos sejtés lágy szellemkezekkel.	1
   Mennek, mennek és ha odaértek,	1
   Megfürödnek a piros tengerben,	1
   A hajnalnak sugártengerében,	1
   És ha egyszer megfürödhetének,	1
   Nem törődnek aztán életökkel,	1
   Nem bánják, ha mindjárt elenyésznek,	1
   Vagy ha hosszu pálya vár reájok,	1
   Hosszu pályán vihar és sötétség.	1
   Akkor is, ha szétszaggatta őket	1
   A vihar s ők este haldokolnak:	1
   Fölgyulad még egyszer arculatjok,	1
   S e pirúlás, végső órájokban,	1
   Ifjuságuk visszaálmodása,	1
   A dicső, az édes ifjuságé,	1
   Midőn rájok a hajnal mosolygott. -	1
   Mint a felhők, titkos sejtelemből,	1
   Napkeletre vándoroltam én is... -	1
   Szatmár, 1846. október 8.	1
MINT MEGFOGAMSZOTT ÁTOK...	1
   Mint megfogamszott átok, az őszi köd	1
   Sötéten űl a puszta világ fölött.	1
   Mi sötétebb, mint e ködborulat?	1
   Az ifjunak arca, ki benne halad.	1
   Megy a komor ifju, ragadja lova.	1
   Száguldó paripán, komor ifju, hova?	1
   "Mit tudta, hová megyen ősapánk, midőn	1
   A paradicsomból kiűzve lőn?	1
   Mit tudja, hová megyen az, ki szerelmet	1
   Nem nyerve, a lyánytul örökre bucsút vett?"	1
   S így céltalanúl az ifju halad.	1
   Előtte, utána ködborulat.	1
   Minden komor, minden sötét,	1
   Csak két dolog, ami kis csillámot vét:	1
   Egy sárga tövisfa, a reggeli dértül	1
   S az ifju halvány arca szeme könyétül.	1
   S nagy a csend, s a csendben nem hallani mást,	1
   Mint egy sohajt és varju-károgást.	1
   Szatmár, 1846. október 10. után	1
ODA JÁROK, HOVA...	1
   Oda járok, hova senki nem megyen,	1
   Hogy a világ szeme észre se vegyen.	1
   Nekiadom ott magam a bánatnak,	1
   Szememből a könnyek csak úgy szakadnak.	1
   Soha, soha ilyen őrült szerelem!	1
   Nem tudom én, mit fog tenni énvelem!	1
   Mérföldekre belátom a világot,	1
   Szerelmemben egy lépésre sem látok.	1
   Örökös bujdosásban van a lelkem,	1
   Egyre űzi nyughatatlan szerelmem,	1
   Hol lesz, hol lesz az én megpihenésem?	1
   Öledben-e, lyány, vagy a sír ölében?	1
   Szatmár, 1846. október 10. után	1
MI VAGY KEBLEM?...	1
   Mi vagy keblem? nem más, mint egy szoba,	1
   E szobának szívem az asztala,	1
   Ez asztalon nagy ezüst pohárba'	1
   Pezsgett, habzott a vidámság árja,	1
   S gondtalanság volt a ház lakója,	1
   S a pohárnak szomjas fölhajtója,	1
   Ki, midőn a poharat kiitta,	1
   Szívemet, az asztalt teleírta,	1
   Teleírta fényes aranytollal,	1
   Pávatollnál tarkább gondolattal. -	1
   Nem lakik már itt a gondtalanság,	1
   E jó fiút messze elzavarták,	1
   Elzavarta egy hatalmas szellem,	1
   A szerelem. Ez lakik most bennem,	1
   Ez lakik most keblem szobájában	1
   Halvány arccal és sötét ruhában.	1
   Az asztalhoz ment és leült mellé,	1
   A pohárból az italt kiönté,	1
   Letörölte a szép arany írást	1
   Az asztalról, és helyébe írt mást;	1
   S oh, szerelem, az, amit te írtál,	1
   Feketébb a halálnál s a sírnál!	1
   Szatmár, 1846. október 7-21.	1
ÁLMODTAM SZÉPET, GYÖNYÖRŰT...	1
   Álmodtam szépet, gyönyörűt,	1
   Álmodtam és fölébredék.	1
   Mért keltettél föl oly korán?	1
   Mért nem hagyál álmodni még?	1
   Mit a való nem küld reám,	1
   A boldogságról álmodám.	1
   Miért bántottad álmamat?...	1
   Oh istenem, oh istenem!	1
   Hát a boldogságról nekem	1
   Még csak álmodni sem szabad?	1
   Mondád többször, hogy nem szeretsz,	1
   De nem hivém, nem hihetém.	1
   Ne mondd, ne mondd már! mostan, ha	1
   Nem mondod is, elhiszem én.	1
   S midőn tudom, hogy szíveden	1
   Fölirva nincs az én nevem:	1
   Maradjak-e, elmenjek-e?...	1
   marasztasz... és miért?... talán	1
   Mulatni vágysz lelkem baján,	1
   Melyet te hoztál rája, te!	1
   Oh lyány, ez nagy kegyetlenség.	1
   Bocsáss, bocsáss, hadd menjek el.	1
   Nekünk egymástól válni, és...	1
   És mindörökre válni kell.	1
   Futnék tőled, miként a por,	1
   Mit a forgószél elsodor	1
   Ember-nemjárta földekig;	1
   De csak alighogy léphetek,	1
   Mert a bú, melyet elviszek,	1
   Nagyon reám nehezedik.	1
   Isten veled hát ... jaj nekem,	1
   hogy e szót ki kell mondanom;	1
   Miért nem válik rögtöni	1
   Halállá e hang ajkamon?	1
   Isten veled... nem, nem lehet!	1
   Hagyd még megfogni kezedet,	1
   Mely üdvemet szétszaggatá,	1
   Mely jövőmet gyilkolta meg...	1
   Add kezed, hadd ömöljenek	1
   Könyűim s csókjaim reá!	1
   Könyűim-e vagy csókjaim,	1
   Mi égeti jobban kezed?	1
   Csók és könyű, mind a kettő	1
   Nagyon, nagyon forró lehet,	1
   Mert szerelmemmel egy helyen,	1
   A szív mélységes mélyiben,	1
   E tűzhegyben termettenek...	1
   Mint ájtatos zarándokok	1
   Jövének fel, s ők boldogok,	1
   Hogy kezeden halhatnak meg.	1
   Egyet kérek... ne félj, ne félj,	1
   Nem kérem már szerelmedet,	1
   Csak azt a kis vigasztalást,	1
   Hogy nem feledsz el engemet.	1
   Az emlékezet fonalát	1
   Jövődön meddig nyujtod át?	1
   Ha rám addig emlékezel,	1
   Mig olyat lelsz, ki tégedet,	1
   Mint én, olyan forrón szeret:	1
   Ugy sohasem felejtesz el!	1
   De nem kivánom, hogy ne lelj	1
   Oly hű szivet, mint az enyém.	1
   Nem szeretnélek oly nagyon,	1
   Ha ezt a vágyat érzeném.	1
   Ohajtom én: élj boldogul,	1
   Szedj bármi fának ágirul,	1
   Csak szedj te zöld leveleket,	1
   S aztán vesd el, mint elvirúlt,	1
   Elszáradt régi koszorút,	1
   Az én emlékezetemet!	1
   Szatmár, 1846. október 7-21.	1
EGY PÁR RÖVID NAP...	1
   Egy pár rövid nap, és én mennyit éltem!	1
   Tükörbe nézni szinte nem merek,	1
   Attól félek, hogy már hajam megőszült...	1
   Ez a szív itten, oh ez oly öreg.	1
   Az éjszakákat keresztűlvirasztom.	1
   Az álmot már nem is keresem én,	1
   Ugysem találnám. Nem tudok alunni,	1
   Mióta bennem alszik a remény.	1
   A kínok is már mind elfáradának,	1
   Elfáradának engem bántani;	1
   Pedig könnyebb a kínok gyilkait, mint	1
   Holttestöket keblünkben hordani.	1
   Én hordom őket és azt gondolom, hogy	1
   Egy század óta hordom őket már.	1
   Olyan nehéz és oly hideg halottak!	1
   Fagy tőlök vérem, csak alig hogy jár.	1
   Erőtlen szemmel nézek szerteszéjjel,	1
   Mint aki kőhöz vágta homlokát,	1
   Aztán föleszmél félig, s két alakban	1
   Lát mindent, s tisztán még semmit se' lát.	1
   Nincs bennem élet, nincs a lélek bennem,	1
   Kétségeim azt messze zavarák.	1
   Ugy hull reám egy szebb idő emléke,	1
   Mint sírhalomra a tépett virág.	1
   Szatmár, 1846. október 7-21.	1
NEM CSODA, HA UJRA ÉLEK...	1
   Nem csoda, ha ujra élek,	1
   Mert hisz ujra láttam őt!	1
   Visszaszállt belém a lélek,	1
   Eszmélek, mint azelőtt.	1
   Kín s reménység kebelemben	1
   Ujra fáklyát gyujtanak,	1
   És e fénynél e teremben	1
   Kergetőznek, játszanak. -	1
   Tudni most csak az szeretném:	1
   Mi volt e találkozás?	1
   Csak azon tünődik elmém:	1
   Véletlen vagy számitás?	1
   Oh e lyányka oly rejtélyes,	1
   Szíve olyan mély folyam,	1
   Hogy szemem, bármilyen éles	1
   Néz beléje hasztalan!	1
   Rejtély vagy te, lyányka, nékem,	1
   S állsz megfejthetetlenűl;	1
   Kárhozatom? üdvességem?	1
   Egyik a kettő közül.	1
   Oh de melyik?... törhetetlen	1
   Lánc körűlem e titok;	1
   Vonna már el sorsom innen,	1
   És nem szabadúlhatok.	1
   Bontsd ki, lyányka, e titoknak	1
   Fátyolából homlokod,	1
   Mert én addig el nem hagylak,	1
   Míg le nem hull fátyolod...	1
   Jaj de kell, kell mennem, bárha	1
   Bizonytalanság kisér;	1
   Úr a sors, hajlok szavára,	1
   Ő parancsol és nem kér.	1
   Elmegyek, de nem örökre!	1
   Majd ha fris virágokat	1
   Hint a tavasz fürteidre,	1
   Dalnokod meglátogat.	1
   Én leszek az első fecske,	1
   Mely tihozzátok röpűl,	1
   S minden reggel, minden este	1
   Cseveg ablakod körűl.	1
   Le a kertbe, a mezőre	1
   Együtt járunk, úgyebár?	1
   S nézzük, lyányka, a föld vére,	1
   A patak, mi pezsgve jár.	1
   Nézzük majd a sok virágot,	1
   Amint nyílnak kelyheik,	1
   S ha ezeket nyílni látod,	1
   Szíved is tán megnyilik.	1
   Nagykároly, 1846. október 22-23.	1
VOLT EGY SZEGÉNY FIÚ...	1
   Volt egy szegény fiú,	1
   Ki mindig éhezék;	1
   Nem volt egy megevő falatja,	1
   Nem szánta őt sem föld, sem ég.	1
   Hosszú, nagyon hosszú inség után	1
   Igy szóla hozzá egy sötét alak:	1
   "Én téged minden földi bajtól	1
   Megszabadítalak."	1
   Az éhhalál volt, akinek	1
   Szavai ekkép hangozának;	1
   És a fiú, hogy mentül hamarabb	1
   Pihenjen, ment sírt ásni önmagának.	1
   S amint így sírján dolgozék,	1
   A földben egy edényt talál,	1
   Amely arannyal, drágakővel,	1
   Csordultig áll.	1
   A koldusból nagyúr lett.	1
   Él fejedelmileg,	1
   Körűle pompa, fény	1
   És drága ételek.	1
   Mért a fiú ezen dúsgazdagságban	1
   Csak féligmeddig és csak néha vig?	1
   Mert fél szegény, fél a fölébredéstől,	1
   Azt véli, hogy csak álmodik. -	1
   Én vagyok e szegény fiú,	1
   S te a talált kincs, édes angyalom!	1
   Nem merem hinni, hogy szeretsz;	1
   Ugy félek, félek, hogy csak álmodom!...	1
   Nagykároly, 1846. október 22-23.	1
T. M. KISASSZONY EMLÉKKÖNYVÉBE	1
   A szerelemnek asztaláról	1
   Nem ittunk mi közös pohárból;	1
   Mégis, ha egy hosszú öröm lesz életem,	1
   Azt én, leányka, csak neked köszönhetem.	1
   S ha meg fogom siratni a napot,	1
   Amelyben életem fogantatott,	1
   Ha nem lesz a világon többé örömem,	1
   Azt is, leányka, csak neked köszönhetem. -	1
   Csodálkozol? ezt föl nem foghatod?	1
   Gondolkozzál csak... kitalálhatod.	1
   Nagykároly, 1846. október 23.	1
ERDÉLYBEN	1
   Barangol és zúg, zúg az őszi szél.	1
   Csörögnek a fák száraz lombjai,	1
   Mint rab kezén a megrázott bilincs.	1
   Hallgass, zugó szél, hadd beszéljek én!	1
   Ha el nem hallgatsz, túlkiáltalak,	1
   Mint nősirást az égiháború.	1
   Egy nemzet és két ország hallja meg,	1
   Mi bennem eddig titkon forra csak,	1
   S amit keblemből mostan kiröpítek,	1
   Mint a volkán az égő köveket.	1
   Az forra bennem, az fájt énnekem,	1
   Hogy egy nemzetnek két országa van, hogy	1
   E kétországos nemzet a magyar!	1
   Ez tette lelkem pusztává, a bánat	1
   Pusztájává, hol egy tigris lakik:	1
   A vérszemű, a lángszemű harag.	1
   Oh e vadállat hányszor verte el	1
   Magányos éjim csendét, amidőn	1
   Besüvöltötte puszta lelkemet! -	1
   Mely ördög súgta, hogy kettészakadjunk,	1
   Hogy szétrepesszük a szent levelet,	1
   Mit diadalmas őseink írának,	1
   Szivök vérébe mártván kardjokat?	1
   Kettészakadtunk, és a szép levélből	1
   Rongyok levének, miket elsodort	1
   És sárba dobott a századok viharja.	1
   Lábbal tiportak bennünket. Könyűket	1
   És jajkiáltást küldöttünk az égbe,	1
   De panaszunkat az be nem fogadta.	1
   A rabszolgákat nem hallgatja az meg,	1
   Mert aki jármot hágy nyakába tenni.	1
   Méltó reá, hogy azt hurcolja is,	1
   Míg össze nem dől a korbács alatt.	1
   Tartottunk volna össze: a világ most	1
   Tudná hirünket, nem volnánk kizárva	1
   A templomból, hol a nagy nemzeteknek	1
   A tisztelet tömjénét égetik.	1
   Tartottunk volna össze, nem törölnénk	1
   Szemünkből annyi fájdalmas könyűt,	1
   Midőn forgatjuk reszkető kezünkkel	1
   Történetünknek sötét lapjait.	1
   A porszemet, mely csak magában áll,	1
   Elfúja egy kis szellő, egy lehellet;	1
   De hogyha összeolvad, összenő, ha	1
   A porszemekből szikla alakúl:	1
   A fergeteg sem ingathatja meg!	1
   Fontoljuk ezt meg, elvált magyarok,	1
   Amit mondtam, nem új, de szent igaz.	1
   Az események romboló szele	1
   Nem fú jelenleg, és a porszemek	1
   Nyugton hevernek biztos helyökön;	1
   De ha föltámad a szél, mielőtt	1
   Eggyé olvadnánk, el-szétszór örökre	1
   A nagy világnak minden részibe,	1
   És soha többé meg nem leljük egymást.	1
   Iparkodjunk. A század viselős,	1
   Születni fognak nagyszerű napok,	1
   Élet-halálnak vészes napjai.	1
   Fogjunk kezet, hogy rettegnünk ne kelljen	1
   Az eljövendő óriásokat.	1
   Tartsuk meg a szép, a szent kézfogást,	1
   Tartsuk meg azt, oh édes nemzetem!	1
   Ki legelőször nyujtja ki kezét,	1
   Azé legyen a hála s a dicsőség;	1
   S ki elfogadni azt vonakodik?	1
   Annak porára szálljon minden átok,	1
   Melyet sirunkra majd virág helyett	1
   Ültetni fognak maradékaink,	1
   Kiket örökre megnyomoritánk!	1
   Koltó, 1846. október 26.	1
SZERETSZ TEHÁT...	1
   Szeretsz tehát, kedves szép angyalom?	1
   Szeretsz valóban, én nem álmodom!	1
   De mért hagyád a végső pillanatnak:	1
   Megfejtését e drága szent titoknak?	1
   Egy pillanat hozá meg üdvemet	1
   És elválási gyötrelmeimet;	1
   Ugy jártam, mint ki palotát építtet,	1
   S midőn fölépül, számkiűzik őtet.	1
   Sovár szivemre föl nem tűzhetéd	1
   Az ölelésnek tündér gyűrüjét;	1
   Nem szakíthattam ajkad szép bokrárul	1
   Egy csókvirágot édes útitársul.	1
   Távol tetőled oly bús életem!	1
   De egy eszmével meg-megszépitem:	1
   Egykor mi mélyen, mélyen szállok én be	1
   A viszonlátás gyönyörtengerébe!	1
   Koltó, 1846. október 26. - november 5.	1
MIKOR A LÁNC LEHULL...	1
   Mikor a lánc lehull	1
   A rab lábairul,	1
   Még sokáig ugy jár,	1
   Mintha rajta volna,	1
   A szomorú terhet	1
   Annyira megszokta.	1
   Te is, hogy megszoktad,	1
   Szívem, a fájdalmat,	1
   Most, mikor jósorsom	1
   Rólad azt lerázta,	1
   Nem tudsz még örülni	1
   Istenigazába'.	1
   Örülj, örülj, szivem!	1
   Ki örül, ha te nem?	1
   Kinek van, mint neked,	1
   Ilyen boldogsága?	1
   Kinek van a földön	1
   Ilyen mennyországa?	1
   Koltó, 1846. október 26. - november 5.	1
BUSÚLNAK A VIRÁGOK...	1
   Busúlnak a virágok,	1
   Szegénykék betegek.	1
   Nincs messze már halálok,	1
   Mert a tél közeleg.	1
   Miként az aggastyánnak	1
   Megőszült fürtei,	1
   Ugy hullanak a fáknak	1
   Sárgult levelei.	1
   Hiába a vidéken	1
   Körültekintenem,	1
   Nincs a nagy messzeségben	1
   Egy zöld bokrocska sem.	1
   Van egy! majd elfeledtem...	1
   Lelkem, te vagy, te vagy	1
   A zöld bokor, amelyben	1
   Az ősz nyomot nem hagy;	1
   Rajtad folyvást teremnek	1
   S fognak virítani	1
   A boldog szerelemnek	1
   Örökzöld lombjai.	1
   Koltó, 1846. október 26. - november 5.	1
RÖVIDRE FOGTAM A KANTÁRSZÁRAT...	1
   Rövidre fogtam a kantárszárat,	1
   Régóta fut a lovam, kifáradt,	1
   Szájában tajtékos a zabola,	1
   Sarkantyúmtól véres az oldala.	1
   Egy gondolat kergetett engemet,	1
   Ha galambom az enyim nem lehet!	1
   Mint hegyes nyílvessző a madarat,	1
   Úgy űzött engem ez a gondolat.	1
   Lassan, lassan, jó lovam, lassan járj,	1
   Ez a rosz gondolat elmaradt már,	1
   Egy kökényfa bokrában megakadt,	1
   A bokor tüskéi közt szétszakadt.	1
   Kökényszemeket szerettem hajdan,	1
   De szerencsés ezekkel nem voltam.	1
   Most fekete szem tőrébe estem,	1
   Ennél tán majd megsegít az isten.	1
   Koltó, 1846. október 26. - november 5.	1
KELLEMETLEN ŐSZI REGGEL...	1
   Kellemetlen	1
   Őszi reggel.	1
   Kedvtelen, borús idő.	1
   Hulldogál az	1
   Elvirított	1
   Őszi tájra az eső.	1
   A szobában	1
   Ketten űlünk	1
   Együtt: én s az unalom.	1
   Terhes vendég!	1
   Mint malomkő	1
   Csügg rajtam. De megcsalom.	1
   Szépen titkon	1
   A szobából	1
   Kiröpítem lelkemet.	1
   Szállj, lelkem, szállj	1
   Messze, messze...	1
   Útad napnyugatra vedd.	1
   Napnyugatra	1
   Vannak, akik	1
   Én előttem kedvesek:	1
   Agg szülők és	1
   Ifju lyányka	1
   S mind, akiket szeretek.	1
   Járd be őket,	1
   Járd be sorra,	1
   S jőj meg késő est felé	1
   Édességgel	1
   Megterhelve,	1
   Mint virágokról a méh.	1
   Koltó, 1846. október 26. - november 5.	1
VÉRES NAPOKRÓL ÁLMODOM...	1
   Véres napokról álmodom,	1
   Mik a virágot romba döntik,	1
   S az ó világnak romjain	1
   Az új világot megteremtik.	1
   Csak szólna már, csak szólna már	1
   A harcok harsány trombitája!	1
   A csatajelt, a csatajelt	1
   Zajongó lelkem alig várja!	1
   Örömmel vágom én magam	1
   Föl paripámra a nyeregbe!	1
   A bajnokok sorába én	1
   Szilaj jókedvvel nyargalok be!	1
   Ha megvagdalják mellemet,	1
   Fog lenni, aki bekötözze,	1
   Fog lenni, aki sebemet	1
   Csókbalzsammal forrasztja össze.	1
   Ha rabbá tesznek, lesz aki	1
   Homályos börtönömbe jő el,	1
   S föl fogja azt deríteni	1
   Fényes hajnalcsillag-szemével.	1
   Ha meghalok, ha meghalok	1
   A vérpadon vagy csatatéren,	1
   Lesz, aki majd holttestemről	1
   Könyűivel lemossa vérem!	1
   Berkesz, 1846. november 6.	1
GRÓF TELEKY SÁNDORHOZ	1
   Te elfáradsz, mig őseidnek	1
   Végigtekintesz névsorán,	1
   Én jóformán azt sem tudom, hogy	1
   Ki és mi volt a nagyapám.	1
   Te fényes, csilláros teremben	1
   Bárson pólyában születél,	1
   Én szalmazsákon születém egy	1
   Kis mécs borongó fényinél.	1
   Téged sétára cifra hintón	1
   Négy, öt szép drága ló ragad,	1
   Én az apostolok postáján	1
   Viszem sétára magamat.	1
   Bősége van mindennek nálad,	1
   Amit kiván a száj s a szem,	1
   Nekem ma még csak van mit enni,	1
   Holnap talán már éhezem.	1
   Szóval: nagy úr vagy és én koldus,	1
   S mégis, légy büszke rá, igen,	1
   Légy büszke rá, jó gróf druszám, hogy	1
   Itten nyugodtál keblemen.	1
   Mert, hej nem mindenik nagy úrnak	1
   Jut a szerencse, elhihetd.	1
   Hogy megöleljem s barátomnak	1
   Nevezzem, úgy, mint tégedet.	1
   S mért tettem ezt? mert... de nem szükség,	1
   Hogy elbeszéljem érdemed:	1
   Már az elég dicséretedre,	1
   Hogy itt könyvemben áll neved.	1
   Koltó, 1846. november 7-10.	1
VILÁGOSKÉK A CSILLAGOS ÉJSZAKA...	1
   Világoskék a csillagos éjszaka,	1
   Tárva-nyitva szobámnak az ablaka,	1
   Az ablakból tekintetem az égen,	1
   Lelkem pedig angyalomnak ölében.	1
   A csillagos ég és az én angyalom	1
   Mindennél szebb, ami csak szép, mondhatom.	1
   Én legalább a világot bejártam,	1
   De ezeknél szebbet sehol nem láttam.	1
   Fogytán van a hold, úgy ballag lefelé	1
   A megé a messze kéklő hegy megé.	1
   A fogyó hold talán az én bánatom,	1
   Oly halvány, hogy már csak alig láthatom.	1
   Magasan áll a Fiastyúk az égen,	1
   Szólanak a kakasok a vidéken,	1
   Hajnalodik, hüvös csipős szél támad,	1
   Hüvös szárnya legyintgeti orcámat.	1
   Itt hagynám már ablakom, hogy elmenjek	1
   Lefekünni és álmodni; de minek?	1
   Álmodni ugysem tudnék én oly szépet,	1
   Mint amily szép most előttem az élet.	1
   Koltó, 1846. november 7-10.	1
KOVÁCS JÁNOSNÉ EMLÉKKÖNYVÉBE	1
   Jellemtelenség e kor bélyege;	1
   Pedig csak egy, csak egy: a jellem az,	1
   Ami az embert emberré teszi,	1
   E nélkül hitvány, öntudatlan tárgyak,	1
   Vagy legfölebb is állatok vagyunk.	1
   Oh hölgy! könyörgök hozzád, a haza	1
   S az emberiség kettős szent nevében:	1
   Ha gyermekekkel áld meg majd az isten,	1
   Olts gyermekid szivébe jellemet,	1
   Szeplőtelent s megtántoríthatatlant.	1
   És nem szükség, hogy mást is adj nekik,	1
   Mindent adál, ha jellemet adál.	1
   Debrecen, 1846. november 15.	1
E. R. KISASSZONY EMLÉKKÖNYVÉBE	1
   Tavasszal menj ki a szabadba,	1
   Hol fris patak suttog szaladva,	1
   Kergetvén az est szellejét,	1
   Mely a virágok illatával	1
   És a csalogányok dalával	1
   Fut a mezőben szerteszét,	1
   Míg mosolyogva néz le rája	1
   A csillagok s a hold sugára. -	1
   S ha patakzajjal, madarak dalával,	1
   Virágillattal, csillag- s holdsugárral	1
   Ifjúi lelked, lyányka, megtelik,	1
   Eredj haza, s aludjál reggelig,	1
   És amit ekkor álmodol jót, szépet,	1
   Adja meg mindazt a jövendő néked!	1
   Debrecen, 1846. november 15.	1
K. J. KISASSZONY EMLÉKKÖNYVÉBE	1
   Szived bölcsőben fekvő csecsemő;	1
   Ott fekszik és még mélyen alszik ő,	1
   De majd fölébred és keservesen sír...	1
   Akkor, szép gyermekem,	1
   Legyen szelíden ringató dajkája	1
   A nyájas szerelem.	1
   Debrecen, 1846. november 15.	1
HAZAÉRTEM...	1
   Hazaértem és letettem	1
   A vándorbotot kezembül,	1
   S veszem a lantot helyébe;	1
   Mely sokáig félretéve	1
   Hallgatott, most ujra zendül.	1
   Melyik a leglélekrázóbb,	1
   A legfájóbb húr e lanton?	1
   Azt verem, hogy ujjaimtól	1
   A húr, s ennek hangjaitól	1
   Bennem a szív megszakadjon!	1
   Messze jártam, sokat láttam...	1
   Sokat? oh nem! mindig egyet.	1
   Azt, hogy a hon ereje fogy,	1
   Hogy meghalni készülünk, hogy	1
   Elfajult a magyar nemzet.	1
   Alkotmányunk egy vásártér,	1
   Melyen lelket adnak, vesznek,	1
   Adnak-vesznek olcsó pénzért,	1
   Egy kis címért, egy ebédért -	1
   Jó éjszakát ily nemzetnek!	1
   Elmegyünk a másvilágra,	1
   S nem a magasról esünk le,	1
   Mint madár, melyet lelőnek	1
   Közeléből a felhőnek,	1
   S onnan hull a mély tengerbe.	1
   A pornak vagyunk lakói,	1
   Az alacsony úti-pornak,	1
   Nincsen emberméltóságunk,	1
   Mint a féreg, csúszunk-mászunk,	1
   Mint a férget, eltipornak.	1
   Jaj azoknak, jaj azoknak,	1
   Kiket magyar anyák szűltek,	1
   S kik hazájok pusztulását,	1
   Nemzetök végvonaglását	1
   Nem nézhetik egykedvűleg!	1
   Pest, 1846. november 20. után	1
MI VAN INNEN TÁVOL...	1
   Mi van innen távol? a Tisza...	1
   Mi van a Tiszán túl? Hortobágy...	1
   Hortobágyon túl? egy szép leány,	1
   Kihez lelkem visszavágy!	1
   Szép leány, szép barna kisleány,	1
   Tőled oh be messze estem el!...	1
   Csak azt tudhatnám, hogy legalább	1
   Néha rám emlékezel!	1
   Engemet sokszor meglátogat	1
   A jó angyal, az emlékezet,	1
   És karon fog, s öntudatlanúl,	1
   Kedvesem, hozzád vezet.	1
   Az ős vár, melynek tündére vagy,	1
   Mely a dombról a rónára lát,	1
   Hol a kék Szamosban tölti a	1
   Holdvilág az éjszakát,	1
   És a kert a vári domb alatt,	1
   És a kertben a tó partinál	1
   A gyászfűzek néma lombjai -	1
   Mindez, mind előttem áll.	1
   Oh e kertben kert volt életünk,	1
   Minden óránk benne egy virág;	1
   Mult- s jövőnket a gazdag jelen	1
   Koszorúi takarák. -	1
   Lyányka, hogyha visszagondolod	1
   E dicső kort: dobog-e szived?	1
   Költ-e benned, mint énbennem, oly	1
   Édes érzeményeket?	1
   Várod-e ugy, mint én a napot,	1
   Mely kettőnket összehoz megint?	1
   Én hiszem, hogy e szép kor felé	1
   Szép szemed gyakran tekint!	1
   Pest, 1846. november 20. után	1
NEM ÉRT ENGEM A VILÁG	1
   Nem ért engem a világ!	1
   Nem fér a fejébe,	1
   Egy embernek éneke	1
   Hogy lehet kétféle?	1
   Hogy dalolhat az jelenleg	1
   Szívrepesztő bánatot,	1
   Ki elébb egy pillanattal	1
   Úgy örűlt, ugy vígadott?	1
   Ember és polgár vagyok.	1
   Mint ember mi boldog!	1
   És mint polgár, lelkemen	1
   Mily keservet hordok!	1
   Az örömnek könnyét sírom,	1
   Ha lyánykámra gondolok;	1
   Fájdalomnak könnyét sírom,	1
   Ha hazámhoz fordulok.	1
   Keblemen a szerelem	1
   Virágbokrétája,	1
   Fejemen honszeretet	1
   Töviskoronája;	1
   Igy lantomra majd megsebzett	1
   Homlokom vércseppje hull,	1
   Majd egy illatos levelke	1
   Bokrétám virágibul.	1
   Pest, 1846. november 20. után	1
RESZKET A BOKOR, MERT...	1
   Reszket a bokor, mert	1
   Madárka szállott rá.	1
   Reszket a lelkem, mert	1
   Eszembe jutottál,	1
   Eszembe jutottál,	1
   Kicsiny kis leányka,	1
   Te a nagy világnak	1
   Legnagyobb gyémántja!	1
   Teli van a Duna,	1
   Tán még ki is szalad.	1
   Szivemben is alig	1
   Fér meg az indulat.	1
   Szeretsz, rózsaszálam?	1
   Én ugyan szeretlek,	1
   Apád-anyád nálam	1
   Jobban nem szerethet.	1
   Mikor együtt voltunk,	1
   Tudom, hogy szerettél.	1
   Akkor meleg nyár volt,	1
   Most tél van, hideg tél.	1
   Hogyha már nem szeretsz,	1
   Az isten áldjon meg,	1
   De ha még szeretsz, úgy	1
   Ezerszer áldjon meg!	1
   Pest, 1846. november 20. után	1
HALHATATLAN A LÉLEK...	1
   Halhatatlan a lélek, hiszem,	1
   De más világba nem megy át,	1
   Csak itt lenn a földön marad,	1
   A földön él és vándorol.	1
   Többek közt én, emlékezem,	1
   Rómában Cassius valék,	1
   Helvéciában Tell Vilmos,	1
   Párizsban Desmoulins Kamill...	1
   Itt is leszek tán valami.	1
   Pest, 1846. november 20. után	1
LÁTTÁL-E A RÓNA FELETT...	1
   Láttál-e a róna felett	1
   Elszállni madársereget,	1
   Ha rája lövének?	1
   Igy szállnak az évek!	1
   Egy pillanatig	1
   Még hallani szárnysuhogásaikat,	1
   Már a másikban alig	1
   Kisérheti a szem a kétes utat,	1
   Mely röptük iránya,	1
   Melyet hasitottanak egyre rohanva;	1
   És annakutána	1
   Se' híre, se' hamva	1
   Az egész karavánnak.	1
   A messzeség	1
   Ködében az ég	1
   Felhőivel összefolyának.	1
   S te állasz a néma, a puszta határon,	1
   Tünődve: mi volt ez? való-e vagy álom?...	1
   Pest, 1846. december	1
KARÁCSONKOR	1
   Énhozzám is benézett a karácson,	1
   Tán csak azért, hogy bús orcát is lásson	1
   És rajta egy pár reszkető könyűt.	1
   Menj el, karácson, menj innen sietve,	1
   Hiszen családok ünnepnapja vagy te,	1
   S én magam, egyes-egyedűl vagyok.	1
   Meleg szobám e gondolattól elhül.	1
   Miként a jégcsap függ a házereszrül,	1
   Ugy függ szivemről ez a gondolat.	1
   Hej, be nem így volt, nem így néhanapján!	1
   Ez ünnep sokszor be vigan viradt rám	1
   Apám, anyám és testvérem között!	1
   Oh aki együtt látta e családot,	1
   Nem mindennapi boldogságot látott!	1
   Mi boldogok valánk, mert jók valánk.	1
   Embert szerettünk és istent imádtunk;	1
   Akármikor jött a szegény, minálunk	1
   Vigasztalást és kenyeret kapott.	1
   Mi lett a díj? rövid jólét multával	1
   Hosszú nagy inség... tenger, melyen által	1
   Majd a halálnak révéhez jutunk.	1
   De a szegénység énnekem nem fájna,	1
   Ha jó családom régi lombos fája	1
   Ugy állna még, mint álla hajdanán.	1
   Vész jött e fára, mely azt szétszaggatta;	1
   Egy ág keletre, a másik nyugatra,	1
   S éjszakra a törzs, az öreg szülők.	1
   Lelkem szülőim, édes jó testvérem,	1
   Ha én azt a kort újolag megérem,	1
   Hol mind a négyünk egy asztalhoz űl!...	1
   Eredj, reménység, menj, maradj magadnak,	1
   Oly kedves vagy, hogy hinnem kell szavadnak,	1
   Ámbár tudom, hogy mindig csak hazudsz...	1
   Isten veled, te szép családi élet!	1
   Ki van rám mondva a kemény itélet,	1
   Hogy vágyam űzzön és ne érjen el.	1
   Nem nap vagyok én, föld és hold körében;	1
   Mint vészt jelentő üstökös az égen,	1
   Magányos pályán búsan bújdosom.	1
   Pest, 1846. december	1
A MAGYAR NEMZET	1
   Járjatok be minden földet,	1
   Melyet isten megteremtett,	1
   S nem akadtok bizonyára	1
   A magyar nemzet párjára.	1
   Vajon mit kell véle tenni:	1
   Szánni kell-e vagy megvetni? -	1
   Ha a föld isten kalapja,	1
   Hazánk a bokréta rajta!	1
   Oly szép ország, oly virító,	1
   Szemet-lelket andalító,	1
   És oly gazdag!... aranysárgán	1
   Ringatózik rónaságán	1
   A kalászok óceánja;	1
   S hegyeiben mennyi bánya!	1
   És ezekben annyi kincs van,	1
   Mennyit nem látsz álmaidban.	1
   S ilyen áldások dacára	1
   Ez a nemzet mégis árva,	1
   Mégis rongyos, mégis éhes,	1
   Közel áll az elveszéshez.	1
   S szellemének országában	1
   Hány rejtett gyöngy és gyémánt van!	1
   S mindezek maradnak ott lenn.	1
   Vagy ha épen a véletlen	1
   Föl találja hozni őket,	1
   Porban, sárban érnek véget,	1
   Vagy az inség zivatarja	1
   Őket messze elsodorja,	1
   Messze tőlünk a világba,	1
   Idegen nép kincstárába,	1
   És ha ott ragyogni látjuk,	1
   Szánk-szemünket rájok tátjuk,	1
   S ál dicsőséggel lakunk jól,	1
   Hogy ez innen van honunkból.	1
   Ez hát nemes büszkeségünk,	1
   Melyről annyiszor mesélünk?	1
   Azzal dicsekedni váltig,	1
   Ami szégyenünkre válik!...	1
   Csak a magyar büszkeséget,	1
   Csak ezt ne emlegessétek!	1
   Ezer éve, hogy e nemzet	1
   Itt magának hazát szerzett,	1
   És ha jőne most halála,	1
   A jövendő mit találna,	1
   Mi neki arról beszélne,	1
   Hogy itt hajdan magyar éle?	1
   S a világtörténet könyve?	1
   Ott sem lennénk följegyezve!	1
   És ha lennénk, jaj minékünk,	1
   Ezt olvasnák csak felőlünk:	1
   "Élt egy nép a Tisza táján,	1
   Századokig, lomhán, gyáván." -	1
   Oh hazám, mikor fogsz ismét	1
   Tenni egy sugárt, egy kis fényt	1
   Megrozsdásodott nevedre?	1
   Mikor ébredsz önérzetre?	1
   Pest, 1846. december	1
EGY GONDOLAT BÁNT ENGEMET...	1
   Egy gondolat bánt engemet:	1
   Ágyban, párnák közt halni meg!	1
   Lassan hervadni el, mint a virág,	1
   Amelyen titkos féreg foga rág;	1
   Elfogyni lassan, mint a gyertyaszál,	1
   Mely elhagyott, üres szobában áll.	1
   Ne ily halált adj, istenem,	1
   Ne ily halált adj énnekem!	1
   Legyek fa, melyen villám fut keresztül,	1
   Vagy melyet szélvész csavar ki tövestül;	1
   Legyek kőszirt, mit a hegyről a völgybe	1
   Eget-földet rázó mennydörgés dönt le... -	1
   Ha majd minden rabszolga-nép	1
   Jármát megunva síkra lép	1
   Pirosló arccal és piros zászlókkal	1
   És a zászlókon eme szent jelszóval:	1
   "Világszabadság!"	1
   S ezt elharsogják,	1
   Elharsogják kelettől nyúgatig,	1
   S a zsarnokság velök megütközik:	1
   Ott essem el én,	1
   A harc mezején,	1
   Ott folyjon az ifjui vér ki szivembül,	1
   S ha ajkam örömteli végszava zendül,	1
   Hadd nyelje el azt az acéli zörej,	1
   A trombita hangja, az ágyudörej,	1
   S holttestemen át	1
   Fújó paripák	1
   Száguldjanak a kivivott diadalra,	1
   S ott hagyjanak engemet összetiporva. -	1
   Ott szedjék össze elszórt csontomat,	1
   Ha jön majd a nagy temetési nap,	1
   Hol ünnepélyes, lassu gyász-zenével	1
   És fátyolos zászlók kiséretével	1
   A hősöket egy közös sírnak adják,	1
   Kik érted haltak, szent világszabadság!	1
   Pest, 1846. december	1
SZABADSÁG, SZERELEM!	1
   Szabadság, szerelem!	1
   E kettő kell nekem.	1
   Szerelmemért föláldozom	1
   Az életet,	1
   Szabadságért föláldozom	1
   Szerelmemet.	1
   Pest, 1847. január 1.	1
EGY BARÁTOM AZ IFJÚSÁG...	1
   Egy barátom az ifjúság,	1
   Maholnap már ez is itt hágy,	1
   S másra, tudom, helyébe nem	1
   Akadok,	1
   Jaj istenem, be magamra	1
   Maradok.	1
   Attól tartok, hogy ezután	1
   Nem szeret már engem leány,	1
   Vagy ha szeret, én nem tudom	1
   Szeretni,	1
   Kacsintanak, de hiába,	1
   Szemei.	1
   Attól tartok, hogy ezután	1
   Nem gyűlölök már igazán,	1
   Tán magam sem leszek rosz, de	1
   Mi haszna?	1
   Ha hidegen vállat rántok	1
   A roszra.	1
   Ha már ifjuságom elmegy,	1
   Csak e kettő maradjon meg,	1
   Legyek képes, aki hogyan	1
   Érdemli,	1
   Teljes szívből szeretni és	1
   Gyűlölni.	1
   Pest, 1847. január	1
HA FÉRFI VAGY, LÉGY FÉRFI...	1
   Ha férfi vagy, légy férfi,	1
   S ne hitvány gyönge báb,	1
   Mit kény és kedv szerint lök	1
   A sors idébb-odább.	1
   Félénk eb a sors, csak csahol;	1
   A bátraktól szalad,	1
   Kik szembeszállanak vele...	1
   Azért ne hagyd magad!	1
   Ha férfi vagy, légy férfi,	1
   S ne szád hirdesse ezt,	1
   Minden Demosthenesnél	1
   Szebben beszél a tett.	1
   Építs vagy ronts, mint a vihar,	1
   S hallgass, ha műved kész,	1
   Mint a vihar, ha megtevé	1
   Munkáját, elenyész.	1
   Ha férfi vagy, légy férfi,	1
   Legyen elved, hited,	1
   És ezt kimondd, ha mindjárt	1
   Véreddel fizeted.	1
   Százszorta inkább éltedet	1
   Tagadd meg, mint magad;	1
   Hadd vesszen el az élet, ha	1
   A becsület marad.	1
   Ha férfi vagy, légy férfi,	1
   Függetlenségedet	1
   A nagyvilág kincséért	1
   Árúba ne ereszd.	1
   Vesd meg, kik egy jobb falatért	1
   Eladják magokat.	1
   "Koldusbot és függetlenség!"	1
   Ez légyen jelszavad.	1
   Ha férfi vagy, légy férfi,	1
   Erős, bátor, szilárd.	1
   Akkor, hidd, hogy sem ember	1
   Sem sors könnyen nem árt.	1
   Légy tölgyfa, mit a fergeteg	1
   Ki képes dönteni,	1
   De méltóságos derekát	1
   Meg nem görbítheti.	1
   Pest, 1847. január	1
KUTYAKAPARÓ	1
   Kivül-belül szomorú csárda ez	1
   A Kutyakaparó,	1
   Éhen-szomjan szokott itt maradni	1
   A jámbor útazó,	1
   Mert eledelt nem kap, és hogyha csak	1
   Rápillant borára,	1
   Megátkozza Nóét, hogy szőlőt is	1
   Vett be a bárkába.	1
   A kis szobán hosszu vékony asztal	1
   Nyujtózkodik végig,	1
   Feldőléstül erőtlen lábai	1
   Már csak alig védik.	1
   Amily hosszu az asztal, mellette	1
   Olyan hosszu a pad,	1
   Közepe, nem a sok űlés, hanem	1
   Vénség miatt horpad.	1
   Átellenben az ágy. Réges-régen	1
   Lehetett megvetve;	1
   Lefekünni beléje, nem támad	1
   Senkinek is kedve.	1
   Fejét egyik vállára bocsátá	1
   A pufók kemence,	1
   Redők gyanánt tisztes agg homloka	1
   Meg van repedezve.	1
   Mogorva vén ember itt a csaplár,	1
   Szavát sem hallani,	1
   Szájat ő csak azért tart, hogy legyen	1
   Mivel ásítani.	1
   Ilyen a csaplár, a vén Dömötör;	1
   Hát a felesége?	1
   Ez takaros menyecske lehetett	1
   Annak idejébe'.	1
   De az idő a szegény jó asszonyt	1
   Megviselte rútul,	1
   Noha ötven, ötvenöt esztendőn	1
   Még nem igen van túl.	1
   Boglyas fakó haja beillenék	1
   Repce-petrencének,	1
   És melléje mindjárt szörnyü képe	1
   Madárijesztőnek.	1
   Ő sem igen beszél; s ha szól, száját	1
   Szidalomra nyitja,	1
   Hogy a vármegye a betyárokat	1
   Már mind kipusztítja;	1
   Még mikor a világ ezeké volt,	1
   Ha nem csordult, cseppent,	1
   De ezek híjával a kereset	1
   Egészen megcsökkent. -	1
   Odabenn a Kutyakaparóban	1
   Igy forog a világ,	1
   Ily szomorún, s az ember vidámabb	1
   Dolgot kivűl se' lát.	1
   Ablaka csak egy van, és annak is	1
   Üveg csak a fele,	1
   Fele pedig ó kalendáriom	1
   Kitépett levele.	1
   Pendelyes gyerek voltam még, mikor	1
   Az az eső esett,	1
   Mely falának kétharmad részéről	1
   Levitte a meszet,	1
   S ami rajta imitt-amott maradt,	1
   Az egészen sárga,	1
   S korommal írt furcsa figurákkal	1
   Van telefirkálva.	1
   Pózna végén abroncs a cégére,	1
   Ha véle összevesz	1
   A szellő, mint az akasztott ember,	1
   Oly búsan lengedez.	1
   Jószágból a csaplárnak nem jutott	1
   Egyéb egy kuvasznál;	1
   A ház végén szundikál naphosszat,	1
   Nem árt, nem is használ.	1
   És amilyen maga ez a csárda,	1
   Olyan a vidéke,	1
   Körülötte a homokbuckáknak	1
   Se' hossza, se' vége.	1
   A meztelen homokban alig teng	1
   Egy-két gyalogbodza,	1
   Mely fekete gyümölcsét nyaranként	1
   Kedvetlenül hozza.	1
   A harangszó a távol falukból	1
   Meghalni jár ide,	1
   S az eltévedt madár körülnéz csak	1
   S odább megy ízibe.	1
   Még a nap sem süt itt úgy, mint máshol;	1
   Bágyadtabb sugára,	1
   Mintha szánakozva tekintene	1
   Ez árva csárdára.	1
   A csárdától vagy száz lépésnyire,	1
   Kopár dombtetőn fent,	1
   Senki által meg nem látogatva,	1
   Áll egy régi kőszent;	1
   Ennek is valaki egy kopott tarisznyát	1
   Akasztott nyakába,	1
   Mintha mondta volna: menj isten hirével,	1
   Mit állsz itt hiába!	1
   Pest, 1847. január	1
SZOMORÚ ÉJ	1
   Éjfél lesz, és én mégsem alhatom,	1
   Mert gondomat el nem altathatom.	1
   Mi fog történni vélem s a hazával?	1
   E kettős kérdés tépi lelkemet.	1
   Ah, nem érem be a magam bajával,	1
   Még te is gyötresz, hazaszeretet!	1
   Ez hát a költő sorsa, mindig ez,	1
   Hogy örök vészű tengeren evez?	1
   S mit ér, ha őt a haragos habokból	1
   Mentő sajkával partra is tevék,	1
   Ha itt az bántja, hogy mi lesz azokból,	1
   Kik ott maradtak a hajóba' még?	1
   Apám, apám, mért is taníttatál,	1
   Miért az eke mellett nem hagyál?	1
   A könyvet szép, de csalfa tündér lakja;	1
   Ha fölnyitod, megkapja szívedet,	1
   És fölvisz a legragyogóbb csillagra,	1
   De le nem hoz... a magasból levet.	1
   Inkább a napba, mint a könyvbe nézz.	1
   A napvilágtól szemed fénye vész.	1
   Nem így a könyvvel; oly világ van ebben,	1
   Mely erősíti még szemeidet,	1
   S közel hoz mindent... s minden vajmi szebben	1
   Tünik föl, hogyha távol nézheted.	1
   Miért tanultam? mért nem maradék	1
   Földmívelő, aminek szánt az ég?	1
   Nem tölteném most kínos virrasztással	1
   A végtelenbe nyúló éjszakát;	1
   Lelkem fölött az álom víg dallással	1
   Madár módjára ringatná magát.	1
   Volnék földmíves, vagy volnék juhász!	1
   Ki messze, kint a pusztákon tanyáz,	1
   S mig ellegelget kolompolva nyája,	1
   Ő hűs bokorba vészi bé magát,	1
   S nem hallja senki sem, úgy fujdogálja	1
   Saját kedvéért a kis furulyát.	1
   Vasárnap tisztát venni hazajár,	1
   Hol a szerelmes lyányka várja már.	1
   A lyányka jó, friss, szereti a dolgot,	1
   S oly szép, mint a megszületett tavasz;	1
   Csókot kap és ád a juhász, s ő boldog,	1
   Hiszi tehát, hogy a világ is az.	1
   Pest, 1847. január	1
A KUTYÁK DALA	1
   Süvölt a zivatar	1
   A felhős ég alatt;	1
   A tél iker fia,	1
   Eső és hó szakad.	1
   Mi gondunk rá? mienk	1
   A konyha szöglete.	1
   Kegyelmes jó urunk	1
   Helyheztetett ide.	1
   S gondunk ételre sincs.	1
   Ha gazdánk jóllakék,	1
   Marad még asztalán,	1
   S mienk a maradék.	1
   Az ostor, az igaz,	1
   Hogy pattog némelykor,	1
   És pattogása fáj,	1
   No de: ebcsont beforr.	1
   S harag multán urunk	1
   Ismét magához int,	1
   S mi nyaljuk boldogan	1
   Kegyelmes lábait!	1
   Pest, 1847. január	1
A FARKASOK DALA	1
   Süvölt a zivatar	1
   A felhős ég alatt,	1
   A tél iker fia,	1
   Eső és hó szakad.	1
   Kietlen pusztaság	1
   Ez, amelyben lakunk;	1
   Nincs egy bokor se', hol	1
   Meghúzhatnók magunk.	1
   Itt kívül a hideg,	1
   Az éhség ott belül,	1
   E kettős üldözőnk	1
   Kinoz kegyetlenül;	1
   S amott a harmadik:	1
   A töltött fegyverek.	1
   A fehér hóra le	1
   Piros vérünk csepeg.	1
   Fázunk és éhezünk	1
   S átlőve oldalunk,	1
   Részünk minden nyomor...	1
   De szabadok vagyunk!	1
   Pest, 1847. január	1
PALOTA ÉS KUNYHÓ	1
   Miért vagy oly kevély, te palota?	1
   Uradnak fényében kevélykedel?...	1
   Azért van rajta gyémánt, hogy szive	1
   Mezítelenségét takarja el.	1
   Szakítsd le a cafrangokat,	1
   Mit rá szolgája aggatott,	1
   S nem ismersz isten munkájára,	1
   Oly nyomorúság marad ott.	1
   S hol vette gazdád ama kincseket,	1
   Mik semmiből őt mindenné teszik?	1
   Ott, hol a héja a kis madarat,	1
   Mit szétszakít, melynek vérén hizik.	1
   A héja vígan lakomáz,	1
   S szomszéd bokornak fészkiben	1
   Madárfiúk zokognak, várván	1
   Anyjokra, mely meg nem jelen.	1
   Fitogtasd csak, te gőgös palota,	1
   Az orzott kincsek ragyogásait,	1
   Ragyogj csak, ugysem ragyogsz már soká,	1
   Meg vannak már számlálva napjaid.	1
   S kivánom, hogy minél elébb	1
   Láthassam omladékodat,	1
   S hitvány lakóid összezúzott	1
   Csontját az omladék alatt! - -	1
   S te kis kunyhó a magas palota	1
   Szomszédságában, mért szerénykedel?	1
   Miért bújtál a lombos fák mögé,	1
   Azért-e, hogy inséged födjed el?	1
   Fogadj be, kis sötét szoba;	1
   Nekem nem kell szép öltözet,	1
   De szép szív... s a sötét szobákban	1
   Találni fényes szíveket.	1
   Szent a küszöb, melyen beléptem én,	1
   Oh szent a szalmakunyhók küszöbe!	1
   Mert itt születnek a nagyok, az ég	1
   A megváltókat ide küldi be.	1
   Kunyhóból jő mind, aki a	1
   Világnak szenteli magát,	1
   S a nép mégis mindenfelől csak	1
   Megvetést és inséget lát.	1
   Nem féljetek, szegény jó emberek,	1
   Jön rátok is még boldogabb idő;	1
   Ha mult s jelen nem a tiétek is,	1
   Tiétek lesz a végtelen jövő. -	1
   A földre hajtom térdemet	1
   E szűk, de szent födél alatt:	1
   Adjátok rám áldástokat, s én	1
   Rátok adom áldásomat!	1
   Pest, 1847. január	1
A XIX. SZÁZAD KÖLTŐI	1
   Ne fogjon senki könnyelműen	1
   A húrok pengetésihez!	1
   Nagy munkát vállal az magára,	1
   Ki most kezébe lantot vesz.	1
   Ha nem tudsz mást, mint eldalolni	1
   Saját fájdalmad s örömed:	1
   Nincs rád szüksége a világnak,	1
   S azért a szent fát félretedd.	1
   Pusztában bujdosunk, mint hajdan	1
   Népével Mózes bujdosott,	1
   S követte, melyet isten külde	1
   Vezérül, a lángoszlopot.	1
   Ujabb időkben isten ilyen	1
   Lángoszlopoknak rendelé	1
   A költőket, hogy ők vezessék	1
   A népet Kánaán felé.	1
   Előre hát mind, aki költő,	1
   A néppel tűzön-vízen át!	1
   Átok reá, ki elhajítja	1
   Kezéből a nép zászlaját.	1
   Átok reá, ki gyávaságból	1
   Vagy lomhaságból elmarad,	1
   Hogy, míg a nép küzd, fárad, izzad,	1
   Pihenjen ő árnyék alatt!	1
   Vannak hamis próféták, akik	1
   Azt hirdetik nagy gonoszan,	1
   Hogy már megállhatunk, mert itten	1
   Az ígéretnek földe van.	1
   Hazugság, szemtelen hazugság,	1
   Mit milliók cáfolnak meg,	1
   Kik nap hevében, éhen-szomjan,	1
   Kétségbeesve tengenek.	1
   Ha majd a bőség kosarából	1
   Mindenki egyaránt vehet,	1
   Ha majd a jognak asztalánál	1
   Mind egyaránt foglal helyet,	1
   Ha majd a szellem napvilága	1
   Ragyog minden ház ablakán:	1
   Akkor mondhatjuk, hogy megálljunk,	1
   Mert itt van már a Kánaán!	1
   És addig? addig nincs megnyugvás,	1
   Addig folyvást küszködni kell. -	1
   Talán az élet, munkáinkért,	1
   Nem fog fizetni semmivel,	1
   De a halál majd szemeinket	1
   Szelíd, lágy csókkal zárja be,	1
   S virágkötéllel, selyempárnán	1
   Bocsát le a föld mélyibe.	1
   Pest, 1847. január	1
EGRESSY ETELKE	1
   Ez a te lyányod, Gábor? én nem hihetem.	1
   Barátom, ember lyánya ilyen nem lehet.	1
   Csupán a képzelet s az is ritkán teremt	1
   Ily kedves kisleányt, ily tündér gyermeket.	1
   Shakspeare, kit úgy szeretsz, Shakspeare képzelete	1
   Teremté e leányt egy boldog perciben,	1
   S megtestesité a múzsa, ki téged ugy	1
   Szeret, s ajándokúl hagyá ott kebleden.	1
   Gyönyörrel nézem én e szép kis alakot,	1
   De őt illetni kézzel szinte nem merem,	1
   Még csak melléje is aggódva lépek én,	1
   Félvén, hogy őt elfúja majd lehelletem.	1
   Oly szellemi e lyány, oly tisztán szellemi!	1
   Eszembe is jut róla a mesés világ;	1
   Ily lényekkel lehettek az Olymp körűl	1
   Megnépesítve a források és a fák.	1
   S ha ő reám tekint... barátom, mondd neki,	1
   Mondd meg leányodnak: ne nézzen énreám!	1
   Ki gondolná, milyen fájó emlékezet	1
   Kél bennem e szelíd szemeknek sugarán?	1
   Ha ő reám tekint: előttem föltünik	1
   Az első, gyermeki ártatlanság kora.	1
   Amit már elveszték, még minden megjöhet;	1
   Ez egy, mi nem jön el többé soha, soha! -	1
   Boldog vagy, férfiú, és boldog vagy te, nő,	1
   Kik azt mondjátok e lyánykának: gyermekem,	1
   Hanem tinálatok még boldogabb lesz az,	1
   Ki ekkép fogja majd szólítni: kedvesem!	1
   Őt bírni, mily öröm, mily boldogság leszen.	1
   Midőn e lyányka a világra született,	1
   Az isten levevé a legszebb csillagot	1
   Az égről, és szívnek tevé keblébe ezt.	1
   Pest, 1847. január	1
SZENT SÍR	1
   Messze, messze, messze,	1
   Honnan a madár jő	1
   Tavasz kezdetével,	1
   Messze, messze, messze,	1
   Hova a madár megy	1
   Hűvös, ködös ősszel.	1
   Messze tengerparton	1
   Áll a szent sír, a zöld	1
   Tenger sárga partján;	1
   Vadbokor fölötte,	1
   Rá sötét fátyolként	1
   Árnyékot boritván.	1
   E vadbokron kívül	1
   Nem gyászolja senki	1
   A dicső halottat,	1
   Ki a zajos élet	1
   Lejártával itt most	1
   Század óta hallgat.	1
   Végső volt honában,	1
   Ki a szabadságért	1
   Hősi kardot ránta,	1
   Hogy lett volna híve	1
   A sors, ha hazája	1
   Sem volt hű iránta?	1
   Számüzé magát, hogy	1
   Gyáva nemzetét ne	1
   Lássa; mert ha látná:	1
   Megátkozná, míg a	1
   Messzeségből néma	1
   Fájdalommal néz rá.	1
   Itten nézte a hős	1
   A szülőföldéről	1
   Ballagó felhőket,	1
   Melyeken az estfény,	1
   (Vagy talán honának	1
   Szégyenpírja?) égett.	1
   Itten űlt a parton,	1
   S hallgatá a csendes	1
   Tenger mormogását,	1
   S gondolá, hogy hallja	1
   Fölriadt népének	1
   Távoli zugását.	1
   S várta, várta, várta,	1
   Mikor jön már a hír,	1
   Hogy szabad hazája?	1
   S addig várt, addig várt,	1
   Míg a halál jött e	1
   Hír helyett hozzája.	1
   S otthon már nevét is	1
   Alig ismerik; csak	1
   Egy emlékszik rája,	1
   Egyedűl csak egy... a	1
   Költő, a szabadság	1
   Ez örök-lámpája.	1
   Pest, 1847. január	1
IDE, KISLYÁNY...	1
   Ide, kislyány, ide hozzám, egy szóra,	1
   Vagy ha tán jobb neven veszed: egy csókra,	1
   Azt sem bánom, ha kettő lesz belőle,	1
   De még ez is, ha ugy tetszik, pengőbe'.	1
   Jer ide már, jer ide már, ha mondom,	1
   Ne légy olyan akaratos, galambom!	1
   Eszem azt a képmutató szivedet,	1
   Ugyis tudom, hogy a csókot szereted.	1
   Mit beszélsz, hogy nem értesz te hozzája?	1
   Kopasz mentség! megtanítlak én rája,	1
   Megtanítlak amugy hirtelenében,	1
   Mert nekem ez már régi mesterségem.	1
   Mestere voltam már gyerekkoromba',	1
   Lesbe álltam amott a kis ajtóba,	1
   Ha jöttek az iskolából a lyányok,	1
   Kiugrottam, csókkal estem utánok.	1
   Add ide hát azt a piros kis szádat,	1
   Most láttam az ólba menni anyádat,	1
   Tudod, soká szedi össze a tojást,	1
   Addig akár agyoncsókoljuk egymást!	1
   Pest, 1847. január	1
ARANY JÁNOSHOZ	1
   TOLDI írójához elküldöm lelkemet	1
   Meleg kézfogásra, forró ölelésre!...	1
   Olvastam, költőtárs, olvastam művedet,	1
   S nagy az én szivemnek ő gyönyörűsége.	1
   Ha hozzád ér lelkem, s meg talál égetni:	1
   Nem tehetek róla... te gyujtottad ugy fel!	1
   Hol is tehettél szert ennyi jóra, ennyi	1
   Szépre, mely könyvedben csillog pazar fénnyel?	1
   Ki és mi vagy? hogy így tűzokádó gyanánt	1
   Tenger mélységéből egyszerre bukkansz ki.	1
   Más csak levelenként kapja a borostyánt,	1
   S neked rögtön egész koszorút kell adni.	1
   Ki volt tanítód? hol jártál iskolába?	1
   Hogy lantod ily mesterkezekkel pengeted.	1
   Az iskolákban nem tanulni, hiába,	1
   Ilyet... a természet tanított tégedet.	1
   Dalod, mint a puszták harangja, egyszerű,	1
   De oly tiszta is, mint a puszták harangja,	1
   Melynek csengése a rónákon keresztűl	1
   Vándorol, s a világ zaja nem zavarja.	1
   S ez az igaz költő, ki a nép ajkára	1
   Hullatja keblének mennyei mannáját.	1
   A szegény nép! olyan felhős láthatára,	1
   S felhők közt kék eget csak néhanapján lát.	1
   Nagy fáradalmait ha nem enyhíti más,	1
   Enyhítsük mi költők, daloljunk számára,	1
   Legyen minden dalunk egy-egy vigasztalás,	1
   Egy édes álom a kemény nyoszolyára! -	1
   Ezen gondolatok elmém környékezték,	1
   Midőn a költői szent hegyre jövék fel;	1
   Mit én nem egészen dicstelenül kezdék,	1
   Folytasd te, barátom, teljes dicsőséggel!	1
   Pest, 1847. február	1
HÁROM FIÚ	1
   Szólt az édesapa legelső fiához,	1
   Amint ez paripát nyergel és kantároz:	1
   "Csapd vissza, fiam, a gyepre paripádat,	1
   Ne űlj rá; ne hagyd itt szegény vén apádat!"	1
   De felelt a fiú: "apám, el kell mennem,	1
   Háború zajában hírt-nevet szereznem!"	1
   S fölugrott a lóra, kengyelben két lába,	1
   Sebes vágtatva ment háború zajába.	1
   Hazajött a ló, de bezzeg üres nyerge,	1
   Ott áll a kapunál kapálva, nyerítve.	1
   Hova lett gazdája? ellenség leszúrta,	1
   Fejét lenyiszálta és karóra húzta. -	1
   Szólt az édesapa középső fiához,	1
   Amint ez paripát nyergel és kantároz:	1
   "Csapd vissza, fiam, a gyepre paripádat,	1
   Ne űlj rá: ne hagyd itt szegény vén apádat!"	1
   De felelt a fiú: "apám, el kell mennem,	1
   Minden úton-módon kincseket szereznem!"	1
   S fölugrott a lóra, kengyelben két lába,	1
   Sebes vágtatva ment erdők vadonába.	1
   Hazajött a ló, de bezzeg üres nyerge,	1
   Ott áll a kapunál kapálva, nyerítve.	1
   Hova lett gazdája? rabla, fosztogata,	1
   A nemes vármegye végre megsokalta.	1
   Egyszer borozgatott fényes jókedvébe',	1
   Elfogták, s bevitték tömlöc-sötétségbe.	1
   Nedves tömlöc-falról sok víz csorga rája,	1
   Kivitték száradni az akasztófára. -	1
   Szólt az édesapa legkisebb fiához:	1
   "Eredj fiam, te is, nyergelj és kantározz;	1
   Szerezz hírt és kincset, kövesd két bátyádat,	1
   Menj te is, menj, hagyd el szegény vén apádat!"	1
   De felelt a fiú: "apám, én nem megyek,	1
   Hírvágy, kincsvágy soha nem bántott engemet.	1
   Gondolatom sem száll falu határán túl;	1
   Ásó-kapa választ el minket egymástul."	1
   Állott is szavának, szent volt fogadása.	1
   Nem lett híre, kincse, de lett boldogsága,	1
   S apjával fogadta őt be egy sírverem,	1
   Rajta zöld pázsit és tarka virág terem.	1
   Pest, 1847. február	1
MAGYAR VAGYOK	1
   Magyar vagyok. Legszebb ország hazám	1
   Az öt világrész nagy terűletén.	1
   Egy kis világ maga. Nincs annyi szám,	1
   Ahány a szépség gazdag kebelén.	1
   Van rajta bérc, amely tekintetet vét	1
   A Kaszpi-tenger habjain is túl,	1
   És rónasága, mintha a föld végét	1
   Keresné, olyan messze-messze nyúl.	1
   Magyar vagyok. Természetem komoly,	1
   Mint hegedűink első hangjai;	1
   Ajkamra fel-felröppen a mosoly,	1
   De nevetésem ritkán hallani.	1
   Ha az öröm legjobban festi képem:	1
   Magas kedvemben sírva fakadok;	1
   De arcom víg a bánat idejében,	1
   Mert nem akarom, hogy sajnáljatok.	1
   Magyar vagyok. Büszkén tekintek át	1
   A multnak tengerén, ahol szemem	1
   Egekbe nyúló kősziklákat lát,	1
   Nagy tetteidet, bajnok nemzetem.	1
   Európa színpadán mi is játszottunk,	1
   S mienk nem volt a legkisebb szerep;	1
   Ugy rettegé a föld kirántott kardunk,	1
   Mint a villámot éjjel a gyerek.	1
   Magyar vagyok. Mi mostan a magyar?	1
   Holt dicsőség halvány kisértete;	1
   Föl-föltünik s lebúvik nagy hamar	1
   - Ha vert az óra - odva mélyibe.	1
   Hogy hallgatunk! a második szomszédig	1
   Alig hogy küldjük életünk neszét	1
   S saját testvérink, kik reánk készítik	1
   A gyász s gyalázat fekete mezét.	1
   Magyar vagyok. S arcom szégyenben ég,	1
   Szégyenlenem kell, hogy magyar vagyok!	1
   Itt minálunk nem is hajnallik még,	1
   Holott máshol már a nap úgy ragyog.	1
   De semmi kincsért s hírért a világon	1
   El nem hagynám én szülőföldemet,	1
   Mert szeretem, hőn szeretem, imádom	1
   Gyalázatában is nemzetemet!	1
   Pest, 1847. február	1
KESERŰ ÉLET, ÉDES SZERELEM	1
   Másnak szívem mindig jót kivánt,	1
   S engem mégis minden ember bánt.	1
   Szétszaggatják rajtam takarómat	1
   S tüskékkel tömik meg vánkosom;	1
   Reggelenként aztán kinevetnek,	1
   Amiért rémekkel álmodom.	1
   Cseppenj bé keserü életem	1
   Poharába, édes szerelem!	1
   Meghasadt lant keblem; húrjain	1
   Vad kezekkel nyargal át a kín,	1
   S olyan a dal, melyet rajta penget,	1
   Mint a szélbe zúgó tőzharang.	1
   Néha téved a harmóniátlan	1
   Hangzavarba egy-két tiszta hang.	1
   Cseppenj bé keserü életem	1
   Poharába, édes szerelem!	1
   Ez az egy, mi tépett lelkemet	1
   Összeolvaszthatná némileg;	1
   Ez az egy fa, mit kétségb'esésem	1
   Vízözönje még el nem lepett,	1
   Melynek ágán bujdosó reményem	1
   Még lel egy kis menedékhelyet.	1
   Cseppenj bé keserü életem	1
   Poharába, édes szerelem!	1
   Lyányka, tőled egy tekintetet,	1
   Milyet a nap őszi tájra vet,	1
   Melynek nincs már éltető erője,	1
   S mégis olyan kedves, olyan szép!	1
   Mert meghozza boldogabb napoknak,	1
   A tavasznak emlékezetét.	1
   Cseppenj bé keserű életem	1
   Poharába, édes szerelem!	1
   Pest, 1847. február	1
A TISZA	1
   Nyári napnak alkonyúlatánál	1
   Megállék a kanyargó Tiszánál	1
   Ott, hol a kis Túr siet beléje,	1
   Mint a gyermek anyja kebelére.	1
   A folyó oly símán, oly szelíden	1
   Ballagott le parttalan medrében,	1
   Nem akarta, hogy a nap sugára	1
   Megbotoljék habjai fodrába'.	1
   Síma tükrén a piros sugárok	1
   (Mint megannyi tündér) táncot jártak,	1
   Szinte hallott lépteik csengése,	1
   Mint parányi sarkantyúk pengése.	1
   Ahol álltam, sárga föveny-szőnyeg	1
   Volt terítve, s tartott a mezőnek,	1
   Melyen a levágott sarju-rendek,	1
   Mint a könyvben a sorok, hevertek.	1
   Túl a réten néma méltóságban	1
   Magas erdő: benne már homály van,	1
   De az alkony üszköt vet fejére,	1
   S olyan, mintha égne s folyna vére.	1
   Másfelől, a Tisza tulsó partján,	1
   Mogyoró- s rekettye-bokrok tarkán,	1
   Köztök egy csak a nyilás, azon át	1
   Látni távol kis falucska tornyát.	1
   Boldog órák szép emlékeképen	1
   Rózsafelhők usztak át az égen.	1
   Legmesszebbről rám merengve néztek	1
   Ködön át a mármarosi bércek.	1
   Semmi zaj. Az ünnepélyes csendbe	1
   Egy madár csak néha füttyentett be,	1
   Nagy távolban a malom zugása	1
   Csak olyan volt, mint szunyog dongása.	1
   Túlnan, vélem átellenben épen,	1
   Pór menyecske jött. Korsó kezében.	1
   Korsaját mig telemerítette,	1
   Rám nézett át; aztán ment sietve.	1
   Ottan némán, mozdulatlan álltam,	1
   Mintha gyökeret vert volna lábam.	1
   Lelkem édes, mély mámorba szédült	1
   A természet örök szépségétül.	1
   Oh természet, oh dicső természet!	1
   Mely nyelv merne versenyezni véled?	1
   Mily nagy vagy te! mentül inkább hallgatsz,	1
   Annál többet, annál szebbet mondasz. -	1
   Késő éjjel értem a tanyára	1
   Fris gyümölcsből készült vacsorára.	1
   Társaimmal hosszan beszélgettünk.	1
   Lobogott a rőzseláng mellettünk.	1
   Többek között szóltam én hozzájok:	1
   "Szegény Tisza, miért is bántjátok?	1
   Annyi rosszat kiabáltok róla,	1
   S ő a föld legjámborabb folyója."	1
   Pár nap mulva fél szendergésemből	1
   Félrevert harang zugása vert föl.	1
   Jön az árvíz! jön az árvíz! hangzék,	1
   S tengert láttam, ahogy kitekinték.	1
   Mint az őrült, ki letépte láncát,	1
   Vágtatott a Tisza a rónán át,	1
   Zúgva, bőgve törte át a gátot,	1
   El akarta nyelni a világot!	1
   Pest, 1847. február	1
A FELHŐK	1
   Ha én madár volnék: örökké	1
   A felhők közt szállonganék.	1
   Ha festő volnék: egyebet sem,	1
   Csupán felhőket festenék.	1
   Ugy kedvelem én a felhőket!	1
   Megüdvözlöm mindegyiket	1
   Érkeztekor, s elmondom néki	1
   Távoztakor: isten veled.	1
   Oh nékem olyan jó barátim	1
   E tarka égi vándorok.	1
   Ugy ismernek már, hogy talán még	1
   Azt is tudják, mit gondolok.	1
   Oly sokszor néztem én őket, ha	1
   Szép halkan szenderegtenek	1
   A hajnal és az alkony keblén,	1
   Mint ártatlan kis gyermekek.	1
   És néztem őket, hogyha jöttek	1
   Mint haragos vad férfiak,	1
   Hogy a viharral, e zsarnokkal,	1
   Élet-halálra vívjanak.	1
   És néztem, hogyha virrasztott a	1
   Beteg ifjú, a holdvilág,	1
   S ők halvány arccal ezt, miként hű	1
   Lyánytestvérek, körűlfogák.	1
   Láttam már minden változásban,	1
   Melyen csak általmentenek;	1
   S akármikor s akárhogy látom,	1
   Mindég egyformán tetszenek.	1
   Miért vonzódom úgy hozzájok?	1
   Mert ők lelkemnek rokoni,	1
   Mely mindig új s új alakot vált	1
   S mégis folyvást az egykori.	1
   Lehet még másban szinte hozzám	1
   A felhőt hasonlítani:	1
   Vannak neki, miként szememnek,	1
   Könyűi és villámai.	1
   Pest, 1847. február	1
CSUKLYÁBAN JÁR A BARÁT...	1
   Csuklyában jár a barát,	1
   Szentnek kell lennie,	1
   Menyecskéknél, lyányoknál	1
   Nincs őneki helye.	1
   Kabátban jár a deák,	1
   Ha mozog is szive,	1
   Menyecskékhez, lyányokhoz	1
   Korán még mennie.	1
   Mentében jár a huszár,	1
   Trombita megharsan,	1
   Menyecskéktől, lyányoktól	1
   Káplárhoz fut gyorsan.	1
   Subában jár a juhász,	1
   Kutyabaja néki,	1
   Menyecskékkel, lyányokkal	1
   Szép világát éli!	1
   Pest, 1847. február	1
A MAGYAR IFJAKHOZ	1
   Lesz-e gyümölcs a fán, melynek nincs virága?	1
   Avvagy virág vagy te, hazám ifjúsága?...	1
   Jaj az olyan kertnek,	1
   Jaj még annak is, mert megverte az isten,	1
   Ahol, mint ti vagytok, magyar ifjak, ilyen	1
   Virágok teremnek!	1
   Felhő alakjába lelkem átöltözik,	1
   Ugy száll a hon fölött nyugattól keletig	1
   Sötéten, csendesen:	1
   Ha volna mennyköve, mint van a felhőnek,	1
   Csapásitól, ifjak, sokan hevernétek	1
   A port, élettelen.	1
   Mert ti az életet meg nem érdemlitek,	1
   Egész nagy csillagok voltak őseitek,	1
   És ti? csak parányok!	1
   Ne adja a balsors, hogy e szegény haza	1
   Bajában reátok szorúljon valaha...	1
   Ti meg nem ónátok.	1
   Szivetek mindig-nyilt-ajtajú palota,	1
   Tódulnak, tódulnak seregestül oda	1
   Víg, zajos vendégek;	1
   Garázda népséggel telik meg a terem,	1
   S ezek között helye nincs az örömtelen	1
   Honfiérzeménynek.	1
   Sziveteknek alig marad egy szöglete,	1
   Ahol titkon magát pók gyanánt szövi be	1
   A hazaszeretet,	1
   S ez is csak addig van, míg jön az önérdek,	1
   És azt javasolja, hogy lesöpörjétek,	1
   Mint hitvány szemetet.	1
   Oh mily gyöngék vagytok! kiknél a hazának	1
   Fénye nem ér annyit, mint a hiuságnak	1
   Mulandó csilláma.	1
   Oh mily gyöngék vagytok! nap süthetne rátok,	1
   S e helyett kis lámpa, melyet körülálltok,	1
   Nyomorú kis lámpa.	1
   Szent hazaszeretet, mibe mártsam tollam?	1
   Hogy dicső képedet híven lerajzoljam,	1
   Oly híven, oly szépen,	1
   Hogy megbűvöld, ki rád szemét fogja vetni,	1
   Hogy örök tanyára tégy szert valamennyi	1
   Magyar kebelében.	1
   Ti bálványimádók, hiúság rabjai!	1
   Jertek, gyilkot fogok szivembe mártani,	1
   Hadd feccsenjen vére	1
   Szét fejeitekre... tán sikere leszen.	1
   Tán megtértek tőle... jertek hozzám ezen	1
   Uj keresztelésre!	1
   Pest, 1847. február	1
A SZÉL	1
   Ma lágyan suttogó, szelíd szellő vagyok,	1
   Zöldelő mezőkön föl s alá sétálok,	1
   Csókot lehelek a bimbók ajakára,	1
   Édes meleg csókom hű szerelmi zálog.	1
   "Nyíljatok, nyíljatok, tavasz szép leányi,"	1
   Ezt sugom fülökbe, "nyíljatok, nyíljatok!"	1
   És ők szemérmesen levetik leplöket,	1
   S én szép keblökön a kéjtől elájulok.	1
   Holnap süvöltő hang, vad fuvalom leszek,	1
   Reszket előttem a bokor, mert fél tőlem,	1
   Látja, hogy kezemben kés van, köszörült kés,	1
   S tudja, hogy lombjait azzal lemetélem.	1
   A virágoknak ezt sziszegem fülébe:	1
   "Balga, könnyenhivő lyányok, hervadjatok!"	1
   Ők hervadtan hullnak az ősz kebelére,	1
   S én rajtok hidegen, gúnyosan kacagok.	1
   Ma lágy szellő vagyok, csendes folyó gyanánt	1
   Úszom át a léget néma nyúgalomban,	1
   Létezésemet csak a kis méhe tudja,	1
   Mely hazafelé tart a rétről fáradtan;	1
   Ha fáradtan száll a kis méh a tehertől,	1
   Melyet oldalán visz, melyből mézet készít,	1
   Tenyeremre veszem a kicsiny bogarat,	1
   Ugy segítem elő lankadt röpülésit.	1
   Holnap vihar leszek, zúgó-bőgő vihar,	1
   Szilaj paripámon a tengert bejárom,	1
   S mint a tanító a csintalan gyermeknek,	1
   Sötétzöld üstökét haragosan rázom.	1
   Bejárom a tengert, s ha hajót találok:	1
   Szárnyát, a lobogó vitorlát kitépem,	1
   S árbocával írom a habokba sorsát,	1
   Hogy nem fog pihenni többé kikötőben!	1
   Pest, 1847. február	1
ÉDES ÖRÖM, ITTALAK MÁR...	1
   Édes öröm, ittalak már,	1
   És hova lett az a pohár,	1
   Amelyből ittalak téged?	1
   Összetörött, cseréppé lett.	1
   Keserű bú, ittalak már,	1
   És hova lett az a pohár,	1
   Amelyből ittalak téged?	1
   Összetörött, cseréppé lett.	1
   Fényes nap a szív öröme,	1
   Sötét felhő takarja be.	1
   Sötét felhő a szív búja,	1
   Szellő jön és odább fúja.	1
   Olyan vagyok, mint az árnyék,	1
   Mintha temetőben járnék.	1
   Elmult idő, elmult idő,	1
   Te vagy, te vagy a temető.	1
   A temető éjjelében	1
   Bolygótűz az én vezérem.	1
   Mult napjaim sírja felett	1
   Bolygótűz az emlékezet.	1
   Mozdúlni kezd a levegő,	1
   Halk, de hűvös fuvalom jő,	1
   És tőlem suttogva kérdi:	1
   Nem legjobb-e sosem élni?	1
   Pest, 1847. február	1
UJONNAN VISSZAJÖTT A RÉGI BAJ...	1
   Ujonnan visszajött a régi baj,	1
   Amely a másvilágnak követe,	1
   S hozzám így szól: szedd össze magadat,	1
   El fogsz utazni a föld mélyibe. -	1
   Erőm fut, mint a gyáva hadsereg,	1
   Itt hágy magamra, gyöngén, egyedűl,	1
   És vérem, a vég-búcsuzásra tán,	1
   Elhagyván arcomat, szivembe gyűl.	1
   Mit tétovázol úgy, halál, miért	1
   Meg nem halok? vagy mért vagyok beteg?	1
   Félsz hozzám nyúlni, te hatalmas úr?	1
   Vagy csak ijesztesz?... meg nem ijedek.	1
   Ki az élettel, mint én, szembeszállt,	1
   Az bátoran néz a halál szemébe!	1
   Az élet rövid béke s hosszu harc	1
   És a halál rövid harc s hosszu béke.	1
   De még kár lenne érettem talán.	1
   Oh keblemben még annyi dal szunyad,	1
   Egész egy erdő magva, mely ha felnő,	1
   Sok fáradt útasnak hüs árnyat ad.	1
   S eddig csak írtam, hol van még a tett?	1
   Piros betűk az ünnep napjai,	1
   S így életemnek nincs még ünnepe,	1
   Hogy az legyen, vérem kell ontani!	1
   Megérem-e ezt én? vagy mielőtt	1
   Rivalgó zaj közt harci paripára	1
   Pattanhatnék föl: tán szép csendesen	1
   Ráfektetnek majd szent Mihály lovára?	1
   Ha meg kell halnom, hogyha most halok meg,	1
   Jőj el sietve, kedves kikelet,	1
   Jőj el hamar, hadd láss még egyszer engem,	1
   Hogy lássalak még egyszer tégedet.	1
   Kettőztesd meg lépésid, szép tavasz,	1
   A déli tájról gyorsan jőj elő:	1
   Ha már az élet oly borús vala,	1
   Legyen halálom napján jó idő.	1
   Jőj, drága vendég, s hozz virágokat,	1
   - A föld most olyan rideg puszta rom -	1
   Ha már virágtalan volt életem,	1
   Legyen virágos legalább sirom!	1
   Pest, 1847. március 1.	1
A NÉP NEVÉBEN	1
   Még kér a nép, most adjatok neki!	1
   Vagy nem tudjátok, mily szörnyű a nép,	1
   Ha fölkel és nem kér, de vesz, ragad?	1
   Nem hallottátok Dózsa György hirét?	1
   Izzó vastrónon őt elégetétek,	1
   De szellemét a tűz nem égeté meg,	1
   Mert az maga tűz; ugy vigyázzatok:	1
   Ismét pusztíthat e láng rajtatok!	1
   S a nép hajdan csak eledelt kivánt,	1
   Mivelhogy akkor még állat vala;	1
   De az állatból végre ember lett,	1
   S emberhez illik, hogy legyen joga.	1
   Jogot tehát, emberjogot a népnek!	1
   Mert jogtalanság a legrútabb bélyeg	1
   Isten teremtményén, s ki rásüti:	1
   Isten kezét el nem kerűlheti.	1
   S miért vagytok ti kiváltságosok?	1
   Miért a jog csupán tinálatok?	1
   Apáitok megszerzék a hazát,	1
   De rája a nép-izzadás csorog.	1
   Mit ér, csak ekkép szólni: itt a bánya!	1
   Kéz is kell még, mely a földet kihányja,	1
   Amíg föltűnik az arany ere...	1
   S e kéznek nincsen semmi érdeme?	1
   S ti, kik valljátok olyan gőgösen:	1
   Mienk a haza és mienk a jog!	1
   Hazátokkal mit tennétek vajon,	1
   Ha az ellenség ütne rajtatok?...	1
   De ezt kérdeznem! engedelmet kérek,	1
   Majd elfeledtem győri vitézségtek.	1
   Mikor emeltek már emlékszobort	1
   A sok hős lábnak, mely ott úgy futott?	1
   Jogot a népnek, az emberiség	1
   Nagy szent nevében, adjatok jogot,	1
   S a hon nevében egyszersmind, amely	1
   Eldől, ha nem nyer új védoszlopot.	1
   Az alkotmány rózsája a tiétek,	1
   Tövíseit a nép közé vetétek;	1
   Ide a rózsa néhány levelét	1
   S vegyétek vissza a tövis felét!	1
   Még kér a nép, most adjatok neki;	1
   Vagy nem tudjátok: mily szörnyű a nép,	1
   Ha fölkel és nem kér, de vesz, ragad?	1
   Nem hallottátok Dózsa György hirét?	1
   Izzó vastrónon őt elégetétek,	1
   De szellemét a tűz nem égeté meg,	1
   Mert az maga tűz... ugy vigyázzatok:	1
   Ismét pusztíthat e láng rajtatok!	1
   Pest, 1847. március	1
HÁBORU VOLT...	1
   Háború volt mindig éltem	1
   Legszebb gondolatja,	1
   Háború, hol vérét a szív	1
   Szabadságért ontja!	1
   Egy szentség van a világon,	1
   Melyért fegyverünkkel	1
   Sírunkat megásni méltó,	1
   Melyért vérzenünk kell;	1
   Ez a szentség a szabadság!	1
   Őrültek valának	1
   Mindazok, kik más egyébért	1
   Éltet áldozának.	1
   Békét, békét a világnak,	1
   De ne zsarnokkénytől,	1
   Békét csupán a szabadság	1
   Fölszentelt kezéből.	1
   Majd ha így lesz a világon	1
   Általános béke,	1
   Vessük akkor fegyverünket	1
   Tenger fenekére.	1
   De míg így nincs: addig fegyvert,	1
   Fegyvert mindhalálig!	1
   Tartson bár a háború az	1
   Itélet napjáig!	1
   Pest, 1847. március	1
DE MÉRT IS GONDOLOK RÁ?...	1
   De mért is gondolok rá?	1
   Mért gyötrődöm?... hiszen	1
   Még csak hírét sem hallom,	1
   Még csak nem is izen.	1
   Hát ily hamar felejt, ily	1
   Hamar felejthetett?	1
   Az még valószinűbb, hogy	1
   Sohasem szeretett.	1
   Azt tartják: nem a nyelv, de	1
   A szem mond igazat.	1
   Én hittem ezt, s hitemnek	1
   Gyümölcse kárhozat.	1
   Hittem szemének, amely	1
   Azt mondá, hogy szeret...	1
   Szégyeld magad, szégyeld, te	1
   Könnyenhivő gyerek!	1
   Most már egyéb nincs hátra,	1
   Mint őt felejteni.	1
   Ki innen, ki szivemből,	1
   Emlékem kincsei!	1
   Hajós vagyok, ki vészkor	1
   Mindent tengerbe vét,	1
   Hogy az üres hajóban	1
   Megmentse életét.	1
   Pest, 1847. március	1
AZ ÁRVA LYÁNY	1
   Csak egy lénnyel van kevesebb,	1
   Mint tennap volt,	1
   S nekem ugy tetszik: az egész	1
   Világ kiholt.	1
   Meghalt anyám, le is tevék	1
   A sírba őt:	1
   Lelkemből varrtam én reá	1
   A szemfedőt.	1
   Anyám, miért nem vitted el	1
   Életemet,	1
   Ha már belőle elvivéd	1
   Az örömet?	1
   Te nap valál, én sugarad.	1
   Itt mért hagyál?	1
   Hisz sugarát elviszi a	1
   Nap, ha leszáll.	1
   Beszélek hozzád; hallod-e	1
   A bús panaszt?	1
   Hiába van szóm, te, anyám,	1
   Nem hallod azt.	1
   Itt állok, ahol rajtad a	1
   Sír halma kél.	1
   S messzebb vagy mégis a világ	1
   Legvéginél.	1
   Midőn koporsód szögezék,	1
   Ezt rebegém:	1
   "Ébredj föl, kedves jó anyám,	1
   Édes szülém!"	1
   Fölkelt-e a föltámadás	1
   Majd tégedet,	1
   Kit gyermeked siralma sem	1
   Ébreszthetett?!	1
   Virasztánk kínosan	1
   Anyám, te s én;	1
   Kis mécsünk reszketett,	1
   Haldokló éltedet	1
   Jelképezvén.	1
   Magam valék anyám	1
   Fájdalminál;	1
   De nem soká közénk	1
   Egy vendég érkezék...	1
   Jött a halál.	1
   Anyácskám, édesem,	1
   Jó szívedet	1
   Keze megérinté,	1
   S verése szűnt belé	1
   S hidegedett.	1
   Midőn közel vala	1
   A szörnyü vég,	1
   Mint hervadt fára le	1
   Az ősz esős köde	1
   Rád borulék.	1
   Beléd akartam én	1
   En éltemet	1
   Csókolni... s oh szülém,	1
   Te csókolád belém	1
   A tiedet!	1
   Virágot ültettem	1
   Anyám sírhalmára,	1
   Harmat nem is kell, mert	1
   Könnyem csorog rája.	1
   Még holta után is	1
   Kedvét keresem én,	1
   Ezen virágokat	1
   Csak azért ültetém.	1
   Kedvelője volt a	1
   Virágoknak anyám,	1
   Szép intését mintha	1
   Még most is hallanám:	1
   "Szeresd a virágot	1
   És ne féltsd szívedet,	1
   Mert, ki ezt szereti,	1
   Rosz ember nem lehet;	1
   A virág s az erény	1
   Két atyafi-gyermek,	1
   Egy szívben egymással	1
   Nem ellenkezhetnek.	1
   Tudod, mi a virág?	1
   A földnek jósága;	1
   Tudod, mi a jóság?	1
   A lélek virága."	1
   Virágot ültettem	1
   Anyám sírhalmára.	1
   Le az égből anyám,	1
   Tekintesz-e rája?	1
   Látod-e az égből	1
   Viruló sírodat,	1
   S viruló sírodnál	1
   Hervadt leányodat?	1
   Pest, 1847. március	1
KÉT SÓHAJ	1
   Kecskemét városa	1
   Siralomházában	1
   Két ifjú legény űl	1
   Nagy szomoruságban.	1
   Hadd üldögéljenek!	1
   Ugysem űlnek hónap,	1
   Hónap ilyen tájon	1
   Levegőben lógnak.	1
   Előttök étel, bor,	1
   De nem kell nekiek,	1
   Hisz ők éhen-szomjan	1
   Már ugysem halnak meg.	1
   Előttök van a tál,	1
   Előttök az üveg...	1
   Az étel meghűlt, s a	1
   Bor megmelegedett.	1
   Csak ugy űldögélnek	1
   Hallgatag kedvökben;	1
   Nagyot sohajtanak	1
   Egyszer mind a ketten.	1
   "Ki után sohajtasz,	1
   Édes jó pajtásom?"	1
   - "Szeretőmhöz röpült	1
   Az én sohajtásom.	1
   Szeretőmhöz küldöm	1
   Haldokló lelkemet,	1
   Az egyetlenegyhez,	1
   Ki engemet szeret.	1
   Széles e világon	1
   Senki meg se látott,	1
   De kipótolta ő	1
   Az egész világot.	1
   Alig vettem észre,	1
   Hogy meghalt az anyám,	1
   Szegény jó leányzó	1
   Ugy gondot viselt rám.	1
   Áldom a jó lelkét,	1
   Áldja meg az isten,	1
   Soha életében	1
   Egy könnyet se ejtsen!	1
   Hát te, cimborám, te	1
   Kiért sohajtottál?"	1
   - "Az én sohajom is	1
   Ott jár galambomnál.	1
   Galamb?... majd mit mondok!	1
   Kigyó, mérges kigyó.	1
   Ő volt engemet a	1
   Rosz utra csábító.	1
   Miatta elhagytam	1
   Jó öreg anyámat,	1
   Aztán cserbe hagyott,	1
   Szépen odább állott.	1
   Átkozom-rosz lelkét	1
   Verje meg az isten,	1
   Holtig sírjon-ríjon,	1
   Mást ne is tehessen.	1
   Váljék pokolkővé	1
   Mindenik könnycseppje,	1
   S szivét elevenen	1
   Hamúvá égesse!"	1
   Pest, 1847. március	1
MI VOLT NEKEM A SZERELEM?	1
   Mi volt nekem	1
   A szerelem?	1
   Számos ízben könny patakja,	1
   Gyönge sajka úszott rajta,	1
   Benne lelkem volt a sajkás,	1
   Hajtó szellőm a sohajtás.	1
   Mi volt nekem	1
   A szerelem?	1
   Aggodalmak erdősége,	1
   Hangzott sűrü közepébe	1
   Farkasoknak ordítása,	1
   Denevérek vijjogása.	1
   Mi volt nekem	1
   A szerelem?	1
   Oktalan kis balga gyermek,	1
   A pillangókat kerget,	1
   Kergeti lélekszakadva,	1
   Mig bebotlik egy árokba.	1
   Mi volt nekem	1
   A szerelem?	1
   Holt remények szemfedője,	1
   Sötét búbánatból szőve,	1
   Vagy piros szekér, amelyen	1
   Vesztőhelyre vittek engem.	1
   Mi most nekem	1
   A szerelem?	1
   Rózsafán kis madárfészek,	1
   Melyben vígan fütyürészek,	1
   S ha földulja a fergeteg,	1
   Odább szállok, mást építek.	1
   Pest, 1847. március	1
TEDD LE, BOJTÁR, A SUBÁDAT...	1
   Tedd le, bojtár, a subádat,	1
   Mennykő szántsa meg a hátad,	1
   Látod, már a patak is letette,	1
   Vele a langy tavasz letétette.	1
   Falu végén foly a patak,	1
   Fehér keble csak ugy dagad,	1
   Dagad, dagad széles jókedvében,	1
   Hogy az ég lenéz megint rá kéken.	1
   Hová szállott a cinege?	1
   Honnan jöttél, fülemile?	1
   Akárhonnan, semmi gondom rája,	1
   Csak te dalolj, bokrok furulyája.	1
   Kizöldült a kis kert fája,	1
   Mintha toll nőtt volna rája;	1
   El ne röpülj, megtollasodott fa,	1
   Hadd űljek rózsámmal árnyékodba.	1
   Minek mégy a boltba, kislyány,	1
   Pántlikát akarsz venni tán?	1
   Nézd a mező szebb pántlikát árul,	1
   Szebbet, ingyen, sok ezer virágbul.	1
   Pest, 1847. március	1
VILÁGOSSÁGOT!	1
   Sötét a bánya,	1
   De égnek benne mécsek.	1
   Sötét az éj,	1
   De égnek benne csillagok.	1
   Sötét az ember kebele,	1
   S nincs benne mécs, nincs benne csillag,	1
   Csak egy kis hamvadó sugár sincs.	1
   Nyomoru ész,	1
   Ki fénynek hirdeted magad,	1
   Vezess, ha fény vagy,	1
   Vezess csak egy lépésnyire!	1
   Nem kérlek én, hogy átvilágíts	1
   A másvilágnak fátyolán,	1
   A szemfedőn.	1
   Nem kérdem én, hogy mi leszek?	1
   Csak azt mondd meg, hogy mi vagyok	1
   S miért vagyok?...	1
   Magáért születik az ember,	1
   Mert már magában egy világ?	1
   Vagy ő csak egy gyürűje	1
   Az óriási láncnak,	1
   Melynek neve emberiség?	1
   Éljünk-e önnön öröminknek,	1
   Vagy sírjunk a síró világgal? -	1
   Hány volt, ki más szivéből	1
   Kiszíta a vért	1
   Saját javára,	1
   És nem lett büntetése!	1
   S hány volt, ki más javáért	1
   A vért kiontá	1
   Saját szivéből,	1
   S nem lett jutalma!	1
   De mindegy; aki áldozatnak	1
   Od'adja életét,	1
   Ezt nem dijért teszi,	1
   De hogy használjon társinak.	1
   S használ-e vagy sem?	1
   A kérdések kérdése ez,	1
   És nem a "lenni vagy nem lenni?"	1
   Használ-e a világnak, aki érte	1
   Föláldozá magát?	1
   Eljön-e a kor,	1
   Melyet gátolnak a roszak	1
   S amelyre a jók törekednek,	1
   Az általános boldogság kora?	1
   S tulajdonképen	1
   Mi a boldogság?	1
   Hisz minden ember ezt másban leli;	1
   Vagy senki sem találta még meg?	1
   Talán amit	1
   Mi boldogságnak nevezünk,	1
   A miljom érdek,	1
   Ez mind egyes sugára csak	1
   Egy új napnak, mely még a láthatáron	1
   Túl van, de egykor feljövend.	1
   Bár volna így!	1
   Bár volna célja a világnak,	1
   Bár emelkednék a világ	1
   Folyvást, folyvást e cél felé,	1
   Amíg elébb-utóbb elérné!	1
   De hátha ugy vagyunk,	1
   Mint a fa, mely virágzik	1
   És elvirít,	1
   Mint a hullám, amely dagad	1
   Aztán lesímul,	1
   Mint a kő, melyet fölhajítnak,	1
   Aztán lehull,	1
   Mint a vándor, ki hegyre mászik,	1
   S ha a tetőt elérte,	1
   Ismét leballag,	1
   S ez így tart mindörökké:	1
   Föl és alá, föl és alá...	1
   Irtóztató, irtóztató!	1
   Kit még meg nem szállott e gondolat,	1
   Nem fázott az soha,	1
   Nem tudja még: mi a hideg?	1
   E gondolathoz képest	1
   Meleg napsúgár a kigyó,	1
   Mely keblünkön jégcsap gyanánt	1
   Vérfagylalón végigcsuszik,	1
   Aztán nyakunkra tekerőzik,	1
   S torkunkba fojtja a lélekzetet - - -	1
   Pest, 1847. március	1
SZŐKE ASSZONY, SZŐKE ASSZONY...	1
   Szőke asszony, szőke asszony,	1
   Fehér hattyu, fehér hattyu!	1
   Sorsod olyan fekete,	1
   Mint a holló, mint a holló.	1
   Mért adá neked az isten	1
   E szépséget? vagyis inkább	1
   Ezt a férjet mért adá,	1
   Ki nem tudja, hogy mi a szép?	1
   Kebeledbe mért tevé az	1
   Isten ezt a gazdag szívet?	1
   Ezt a tündér zongorát,	1
   Mit nem tud pengetni férjed.	1
   Oh ha én birnám e hangszert!...	1
   Pillanatra érintém csak,	1
   És dalától reszketett	1
   Örömében a teremtés.	1
   Vége, vége már e dalnak,	1
   Elváltunk, és nem tudom, hogy	1
   Nézek-e még valaha	1
   Szép szemed kék csillagára?	1
   Be-benéztem elmerengve	1
   Gyönyörű kék szemeidbe,	1
   Mint a tenger mélyibe	1
   Néz a sajkás, holdas éjben.	1
   De fölöttünk sötét felhő	1
   Támadott, mely elborítá	1
   A holdfényes éjszakát...	1
   Férjed jött sötét orcával.	1
   Szörnyü ember! van hatalma,	1
   Tőled mindent megtagadni,	1
   És a mellett van joga,	1
   Tőled mindent követelni.	1
   Meggyülöltem őt, meg; mert él	1
   Hatalmával és jogával:	1
   Tőled mindent követel,	1
   És nem enged semmit, semmit.	1
   Volnál képes őt szeretni?	1
   És lehetnél véle boldog?	1
   Soha, sohasem hiszem,	1
   Noha mindig oly vidám vagy.	1
   Mért mosolygál én előttem?	1
   Engem el nem ámitottál;	1
   Jól tudom, hogy a mosoly	1
   Gyakran könnyek álorcája.	1
   Jól tudom, hogy éjjelenként,	1
   Hogyha férjed mélyen alszik,	1
   Te virasztasz, mert szobád	1
   És a város bármi csendes:	1
   De szived rémek tanyája,	1
   Melyek csengő poharakba	1
   Töltik és isszák megölt	1
   Örömidnek omló vérét.	1
   Mit tevő légy? Mit tevő légy?	1
   Legalább átkozd meg őket,	1
   Átkozd meg, kik tégedet	1
   Ily nyomoruságba löktek;	1
   Mondj megsemmisítő átkot	1
   Hajlékukra, ha még élnek,	1
   És ha már meghaltanak,	1
   Mondj átkot koporsójokra!...	1
   Szegény asszony, hogy tennéd ezt?	1
   Nem szabad megátkoznod, sőt	1
   Tisztelned s szeretned kell,	1
   Mert hiszen ezek szülőid. -	1
   Szőke asszony, szőke asszony,	1
   Fehér hattyu, fehér hattyu!	1
   Sorsod olyan fekete,	1
   Mint a holló, mint a holló.	1
   Pest, 1847. március	1
KATONAÉLET	1
   "Nehéz nekem már a bocskor,	1
   Könnyü nekem már az ostor,	1
   Csizmát húzok a lábamra,	1
   Kardot fogok a markomba.	1
   Muzsika szól, verbuválnak,	1
   Fölcsapok én katonának, hahaha!"	1
   Ezt az egyet bölcsen teszed;	1
   Látom, már megjön az eszed.	1
   Aranyélet, bizony isten!	1
   Megpróbáltam, párja sincsen.	1
   Muzsika szól, verbuválnak,	1
   Csapj föl, öcsém, katonának, hahaha!	1
   Katonának kutyabaja,	1
   Van mit enni és innia,	1
   Hogyna volna? öt napra jár	1
   Tizenhat garas két krajcár.	1
   Muzsika szól, verbuválnak,	1
   Csapj föl, öcsém, katonának, hahaha!	1
   Csak minden harmadnap strázsálsz,	1
   Akkor is csak nyolc órát állsz,	1
   Ha hideg van is, meg nem fagysz,	1
   Ott a körmöd, belefujhatsz.	1
   Muzsika szól, verbuválnak,	1
   Csapj föl, öcsém katonának, hahaha!	1
   Tisztogatás sem igen kell,	1
   Minek is bajlódnál ezzel?	1
   Ne félj: ha poros nadrágod,	1
   Kiporozza a káplárod.	1
   Muzsika szól, verbuválnak,	1
   Csapj föl, öcsém katonának, hahaha!	1
   És az embert hogy szeretik!	1
   Visszaviszik, ha elszökik,	1
   És azalatt, míg vesszőzik,	1
   Sétál vagy fut, ahogy tetszik.	1
   Muzsika szól, verbuválnak,	1
   Csapj föl, öcsém, katonának, hahaha!	1
   Ha pedig az időd lejárt,	1
   Obsitot kapsz, de mekkorát!	1
   S tudod, mért kapsz ilyen nagyot?	1
   Hogy legyen itthon paplanod.	1
   Muzsika szól, verbuválnak,	1
   Csapj föl, öcsém katonának, hahaha!	1
   Pest, 1847. március	1
A SZERELEM	1
   Üljetek föl képzetemnek	1
   Csónakára, s ússzatok.	1
   Ússzatok szivem taván át,	1
   Szép leányok, s asszonyok,	1
   Mindnyájan, kiket szerettem,	1
   Amióta szeretek,	1
   Üljetek föl képzetemnek	1
   Csónakára; jertek, jertek,	1
   Hadd mulassak veletek.	1
   És előjött valamennyi,	1
   S istenemre, szép sereg!	1
   És közöttök olyan is van,	1
   Kit már alig ismerek,	1
   Pedig őket mind egyenlőn,	1
   Mind egy hévvel szeretém,	1
   De hiába, a szerelmet	1
   Még mint kicsi gyönge gyermek,	1
   Régen, régen kezdtem én.	1
   S ez mutatja bölcseségem!	1
   Már mint gyermek bölcs valék.	1
   Tudtam akkor már, amit más	1
   Vén korában sem tud még,	1
   Tudtam azt, hogy a világra	1
   Csak egy nap süt melegen,	1
   S ez a nap nem fönn az égen,	1
   Hanem lenn a szív mélyében	1
   Van, s e nap a szerelem.	1
   Higyetek nekem ti, akik	1
   Fáradoztok kincsekér':	1
   A föld minden gyémántjánál	1
   Egy pár szép szem többet ér;	1
   S higyetek ti, kiknek lelke	1
   Hír-dicsőségért a vér	1
   Vagy virasztás ösvényén megy:	1
   Egész babérerdőnél egy	1
   Rózsabimbó többet ér.	1
   A fukar hadd számítgassa,	1
   A gyülő aranyokat,	1
   Mást számítok én... a kedves	1
   Hölgyektől nyert csókokat.	1
   S nékem a sors csak virággal	1
   Ékesítse kalapom,	1
   Nem kérek babért ujabban.	1
   Sőt amit már eddig kaptam,	1
   Ha kell, azt is vissz'adom.	1
   Székesfejérvár, 1847. március	1
A VIRÁGOK	1
   Ki a mezőre ballagok,	1
   Hol fű között virág terem,	1
   Virágok, szép virágaim,	1
   Be kedvesek vagytok nekem!	1
   Ha látom, mintha lyányt látnék,	1
   Szivem reszket, keblem dagad. -	1
   Siromra, hogyha meghalok,	1
   Ültessetek virágokat.	1
   Leűlök a virág mellé,	1
   És elbeszélgetek vele.	1
   Szerelmet is vallok neki,	1
   S megkérdem: engem szeret-e?	1
   Nem szól, de úgy hiszem, hogy ért,	1
   Hogy érti jól szavaimat. -	1
   Siromra, hogyha meghalok,	1
   Ültessetek, virágokat.	1
   S ki tudja: az illat vajon	1
   Nem a virág beszéde-e?	1
   Csakhogy nem értjük, nem hat át	1
   Testünkön lelkünk fülibe;	1
   Szagolja csak s nem hallja meg	1
   A test e szellemhangokat. -	1
   Siromra, hogyha meghalok,	1
   Ültessetek, virágokat.	1
   Igen, az illat a virág	1
   Beszéde, annak dala ez,	1
   S ha lényem durvább része a	1
   Sírban rólam lefejledez:	1
   Nem szagolom többé, hanem	1
   Hallom majd e szép dalokat. -	1
   Siromra, hogyha meghalok,	1
   Ültessetek virágokat.	1
   Virágillat, virág dala,	1
   Te lész majd ott bölcsődalom,	1
   Melynek lágy zengedelminél	1
   Tavaszonként elaluszom,	1
   S következendő tavaszig	1
   Lelkem szép álmakkal mulat. -	1
   Siromra, hogyha meghalok,	1
   Ültessetek virágokat.	1
   Pest, 1847. április	1
KIT FELEDNI VÁGYTAM...	1
   Kit feledni vágytam	1
   S már-már elfeledtem,	1
   Oh leány, mért tünsz föl	1
   Ujra képzetemben?	1
   Miért tünsz föl ujra	1
   Piros orcáiddal,	1
   Fekete szemeddel,	1
   Fekete hajaddal?	1
   Miért jut eszembe	1
   Dús lelked kincstára,	1
   Mely hét színbe játszik	1
   Szivárvány módjára,	1
   Melynek ellenállni	1
   Hasztalan törekvés,	1
   Mert bűvös háló az,	1
   Honnan nincs menekvés.	1
   Miért jut eszembe	1
   A boldogság képe,	1
   Mely, míg nálad voltam,	1
   Szállt szivem fölébe,	1
   Mint vándormadár, hogy	1
   Ottan megpihenjen,	1
   S megpihenvén, róla	1
   Ismét elröppenjen.	1
   Szép de nem jó csillag	1
   Vitt engem tehozzád!	1
   E csillag vezérli	1
   A hajósok sorsát,	1
   Kik egy ismeretlen	1
   Hang után eveznek,	1
   Amely vonja őket,	1
   Míg örvénybe vesznek.	1
   Mit használt, mit használt,	1
   Tégedet találnom.	1
   Ha megint eltűnél,	1
   Mint az éji álom,	1
   S most reményem is, e	1
   Vakmerő kalandor,	1
   Addig megy csak, hogy tán	1
   Még meglátlak egykor,	1
   De hogy összeforraszt	1
   Véled ölelésem,	1
   Oh ezt nem igéri	1
   Még a reménység sem. -	1
   Űzött a lemondás	1
   A bú vadonába.	1
   S hogy ennek határát	1
   Keresém hiába,	1
   Könnyelműség szárnyát	1
   Vállaimra vettem,	1
   És a csapodárság	1
   Pillangója lettem.	1
   Átröpűltem már nagy	1
   Hosszu messzeséget,	1
   Amidőn egyszerre	1
   Utolért emléked,	1
   S szárnyamat kitépte,	1
   S átadott ujonnan	1
   Régi bánatomnak,	1
   Mely gyötör most jobban,	1
   Mint a börtönőr a	1
   Foglyot, aki tőle	1
   Elszökött és aki	1
   Ujra megkerűle.	1
   Csörög lelkemen a	1
   Fájdalom bilincse;	1
   Lesz-e kéz, amely ezt	1
   Róla lefeszítse?	1
   Nyujtsd kezed, leányka,	1
   Mondd ki, hogy szerettél,	1
   És hogy ott vagy még a	1
   Régi érzelemnél,	1
   Mondd ki, hadd hulljon le	1
   Fájdalmam bilincse,	1
   A szép szabadságot	1
   Lelkem hadd köszöntse!	1
   És ha szeretél s ha	1
   Még szeretsz: mi gátol,	1
   Elszakadnod értem	1
   Az egész világtól?	1
   Én leszek világod,	1
   És te istenem lész...	1
   Oh jer karjaimba...	1
   Vagy még többet remélsz?... -	1
   Vagy ha szembeszállni	1
   Nincs erőd a vésszel,	1
   Melyet egyesűlő	1
   Szerelmünk idéz fel,	1
   Mondd, hogy a boldogság	1
   Senki mástól nem kell,	1
   S bárha tőlem örök	1
   Elválás rekeszt el,	1
   Hidd, hogy lelkeink e	1
   Kínos állapotját	1
   Még a boldogok is	1
   Irigyelni fogják!	1
   Pest, 1847. április	1
AZ ITÉLET	1
   A történeteket lapozám s végére jutottam,	1
   És mi az emberiség története? vérfolyam, amely	1
   Ködbevesző szikláibul a hajdannak ered ki,	1
   És egyhosszában szakadatlan foly le korunkig.	1
   Azt ne higyétek, hogy megszűnt már. Nincs pihenése	1
   A megeredt árnak, nincsen, csak a tenger ölében.	1
   Vértengerbe szakad majd a vér hosszu folyója.	1
   Rettenetes napokat látok közeledni, minőket	1
   Eddig nem látott a világ; s a mostani béke	1
   Ez csak ama sírcsend, amely villámnak utána	1
   A földrendítő mennydörgést szokta előzni.	1
   Látom fátyolodat, te sötét mélytitku jövendő,	1
   És, meggyujtván a sejtés tündéri tüzét, e	1
   Fátyolon átlátok, s attól, ami ott van alatta,	1
   Borzadok, iszonyodom, s egyszersmind kedvre derűlök	1
   És örülök szilajan. A háború istene újra	1
   Fölveszi páncélját s kardját markába szorítván	1
   Lóra ül és végigszáguld a messze világon,	1
   És a népeket, eldöntő viadalra, kihíja.	1
   Két nemzet lesz a föld ekkor, s ez szembe fog állni:	1
   A jók s a gonoszak. Mely eddig veszte örökké,	1
   Győzni fog itt a jó. De legelső nagy diadalma	1
   Vértengerbe kerűl. Mindegy. Ez lesz az itélet,	1
   Melyet igért isten, próféták ajkai által.	1
   Ez lesz az ítélet, s ez után kezdődik az élet,	1
   Az örök üdvesség; s érette a mennybe röpűlnünk	1
   Nem lesz szükség, mert a menny fog a földre leszállni.	1
   Pest, 1847. április	1
ELSŐ ESKÜM	1
   Fiú valék még, iskolás fiú,	1
   Tizenöt éves; és az iskolázás	1
   Rám nézve nyűg volt, nagy nehéz nyűg, amely	1
   Rajtam napestig szomorún csörömpölt,	1
   S még álmaimból is föl-fölriasztott.	1
   Lerázni vágytam e nyűgöt magamról,	1
   Lerázni vágytam minden áron azt.	1
   Már akkor, akkor úgy szerettelek,	1
   Olyan világ-fölgyujtó szenvedéllyel,	1
   Mint most szeretlek, drága szent szabadság! -	1
   Gondolkodám a mód felől: miként	1
   Szakíthatnám le rólam a bilincset?...	1
   Szinészek jöttek, s elhatározám	1
   Közéjök állni és elmenni vélök,	1
   El, habár a földhözragadt nyomor	1
   Mindkét kezével átölelne is,	1
   Habár apámnak átka és anyámnak	1
   Könyűi lesznek útitársaim,	1
   Csak hogy szabad, hogy független legyek.	1
   S elmentem volna, ámde megtudá	1
   E lázadó szándékomat tanítóm,	1
   S az indulásnak napján elfogott,	1
   És rám csuká szobámnak ajtaját,	1
   S rab voltam, míg a színésztársaság	1
   Határunkon túl messze, messze járt.	1
   Sírás, könyörgés, lárma, mindhiába!...	1
   Nem az fájt már, hogy nem leszek szinész,	1
   De hogy maradni kényszerítenek.	1
   A kényszerítés égett lelkemen,	1
   Mint a görögtűz, olthatatlanúl.	1
   Itt tettem első esküvésemet,	1
   Nagy és szent esküt mondék börtönömben,	1
   Hogy életemnek egy főcélja lesz,	1
   S ez: a zsarnokság ellen küzdeni.	1
   S ez eskü most is olyan szent előttem,	1
   Amilyen volt az első pillanatban,	1
   S verjen meg engem a hatalmas isten,	1
   Verjen meg még a másvilágon is,	1
   Ha valaha ez esküt elfelejtem!	1
   Pest, 1847. április	1
A TÜRELEMRŐL	1
   Türelem, te a birkák s a	1
   Szamarak dicső erénye,	1
   Tégedet tanuljalak meg?	1
   Menj a pokol fenekére!	1
   Hogyha mint koldús járod be	1
   A földet s kérsz menedéket:	1
   Kérj akárhol, csak ne tőlem,	1
   Szívem nem fogad be téged;	1
   S ha bejárod, mint hódító,	1
   Diadallal a világot;	1
   Lesz egy szikla, s ez szivem lesz,	1
   Melyre nevedet nem vágod.	1
   Türelem, kicsépelt szalma,	1
   Melyet a bárgyú világnak	1
   Telt kalászokként árulnak,	1
   Kik magodból jóllakának;	1
   Te üres fazék, melyből a	1
   Macska a tejfölt kiette,	1
   S a szakácsné most szájtátva,	1
   Fejcsóválva áll mellette.	1
   Türelem, te... nem tudom, mi?	1
   Mint gyülöllek, mint utállak!	1
   Mert ahol van kezdeted, ott	1
   Vége van a boldogságnak.	1
   Oh a föld boldog lehetne,	1
   Hogyha rajta te nem volnál,	1
   S míg te rajta lész, mindaddig	1
   Megmaradunk a nyomornál.	1
   El veled, te élet átka,	1
   El veled, le a pokolba!	1
   Nyeljen el, ki rút pofádat	1
   Erre a szép földre tolta!	1
   Pest, 1847. április	1
F. A. EMLÉKKÖNYVÉBE	1
   Olvastad úgyebár a bibliába'	1
   Az olajos-korsó történetét?	1
   Az van megírva róla, hogy hiába	1
   Ömlött, mert ujra mindig megtelék.	1
   Ez olajos-korsó az élet kéje;	1
   Azért kacagom a bolondokat,	1
   Kik alig mártják nyelvöket beléje	1
   Eszélytelen gazdálkodás miatt.	1
   A bölcs hosszú kortyokban hajtogatja	1
   E korsó édes nedvét untalan;	1
   Mért gazdálkodnék? amidőn jól tudja,	1
   Hogy minden percben ismét tele van.	1
   Pest, 1847. április 26.	1
RONGYOS VITÉZEK	1
   Föl tudnám én is öltöztetni	1
   Szép rím- s mértékbe versemet,	1
   Amint illő meglátogatni	1
   A társasági termeket.	1
   De eszméim nem henye ifjak,	1
   Kik élnek, hogy mulassanak,	1
   Hogy felfürtözve, kesztyűs kézzel	1
   Látogatóba járjanak.	1
   Nem cseng a kard, nem dörg az ágyú,	1
   A rozsda-álom lepte meg;	1
   De tart a harc... a kard s az ágyú	1
   Helyett most eszmék küzdenek.	1
   Ott állok én is a csatában	1
   Katonáid közt, századom!	1
   Csatázok verseimmel... egy-egy	1
   Harcos legény minden dalom.	1
   Rongyos legények, de vitézek,	1
   Mind bátran harcol, bátran vág,	1
   S a katonának bátorsága	1
   Teszi diszét, nem a ruhák.	1
   S nem kérdem én, hogy költeményim	1
   Túlélnek-e majd engemet?	1
   Ha el kell esniök talán e	1
   Csatában: ám hadd essenek.	1
   Még akkor is szent lesz a könyv, hol	1
   Meghalt eszméim nyugszanak,	1
   Mert hősök temetője az, kik	1
   A szabadságért haltanak.	1
   Pest, 1847. április	1
ZÖLD MARCI	1
   Négyágú épűlet, amely be sincs fedve,	1
   Mely akasztófának vagyon keresztelve,	1
   Akasztófa mellett hollók károgása,	1
   Nem volt Zöld Marcinak két országban mása.	1
   Pej csikó szájában fényes acélzabla,	1
   Hányta a szikrát, ha a csikó harapta.	1
   Rajta, Zöld Marci, te futottál, röpültél,	1
   Mint a lobogó láng, kit elkapott a szél.	1
   Ugyancsak megteszi!... Marci, hol vehetted	1
   Lobogó gatyádat, lobogó ingedet?	1
   Szép menyecskék varrták fehér patyolatból,	1
   Csók lett érte díjok piros ajakadról.	1
   Szép legény volt Marci, szerették a lyányok.	1
   Ha én utánam is annyian volnának!...	1
   Amerre Marci járt, volt harang szólása,	1
   Sok szerelmes szívnek hangos dobogása.	1
   Minek volt sarkantyú kordován csizmáján?	1
   A szép szó is fogott sörény paripáján.	1
   Nem is a ló, hanem hát a tánc számára	1
   Verette a csengőt csizmája sarkára.	1
   Rátermett a táncra Marci, nem tanulta;	1
   De őtőle sokan tanulhattak volna.	1
   Betért a csárdába, ha szólt a muzsika,	1
   S szilaj kedvvel amugy magyarán megrakta.	1
   Nem kivánkozott ő Bakony erdeibe,	1
   Oda csak a félénk tolvaj rejtezik be,	1
   Bokrok közé búvik, onnan ugrik elő,	1
   Ugy ragadja torkon, aki arra menő.	1
   Marcinak Hortobágy volt rendes tanyája,	1
   Hortobágy, a puszták óriás királya,	1
   Kiállt az országút síkjára, s az utas	1
   Száz lépésről látta, hogy majd lesz ne-mulass.	1
   Ha gazdag útas jött, Marci így kiáltott:	1
   "Ide az erszénnyel, ha nem kell halálod!"	1
   Ha szegény utas jött, ezt mondta szívesen:	1
   "Nesze az erszényem, s áldjon meg az isten!"	1
   Fegyverneki puszta, fegyverneki puszta	1
   Szegény jó Zöld Marci halálát okozta,	1
   Négyágú épület volt halálos ágya	1
   S temetési dala varjak károgása.	1
   Pest, 1847. április	1
HA ÉN KEDVESEMRŐL GONDOLKODOM...	1
   Ha én kedvesemről gondolkodom,	1
   Egy-egy virág minden gondolatom,	1
   Gondolkodom rólad, szép kedvesem,	1
   Ezt teszem napestig, egyebet sem.	1
   Foly a lemenő nap arany vére	1
   Violaszín hegyek tetejére.	1
   Még messzebb van tőlem, kit szeretek,	1
   Mint azok a violaszín hegyek.	1
   Mért jár a nap keletről nyugatra?	1
   Ha nap volnék, nem járnék én arra,	1
   Nyugatról járnék én kelet felé,	1
   Mert a legszebb lyány ott keleten él.	1
   Feljött az égre az esti csillag,	1
   Ma megint oly különösen csillog,	1
   Felöltözött ünnepi ruhába,	1
   Tán azért, mert kedvesemet látta.	1
   Mikor látlak, mikor látlak, rózsám?	1
   Mikor leszesz megint közel hozzám?	1
   Vajjon mikor nézek már szemedbe,	1
   Szép szemedbe, hetedik egembe?	1
   Pest, 1847. május	1
TŰZ	1
   Nem akarok elrohadni,	1
   Mint a fűzfa a mocsárban;	1
   El akarok égni, mint a	1
   Tölgy a fellegek lángjában.	1
   Tűz kell nékem; víz maradjon	1
   A békának és a halnak	1
   És a rosz poétáknak, kik	1
   Béka módra kuruttyolnak.	1
   Te vagy az én elemem, tűz!...	1
   Sokat fáztam életemben,	1
   Szegény testem sokat fázott,	1
   De meleg volt mindig lelkem. -	1
   Jer, szeretlek szép leányka,	1
   Jer, szeretlek szenvedéllyel;	1
   De tüzes légy! máskülönben	1
   Elmehetsz isten hirével.	1
   Hej, kocsmáros, bort! ihatnám.	1
   Tiszta bort! mert ha vizes lesz:	1
   Megköszönhetd, ha kancsód a	1
   Falhoz vágom, nem fejedhez. -	1
   Csak igy élet ez az élet,	1
   Tüzes lyánnyal, tüzes borral...	1
   És - amit majd elfeledtem -	1
   Nem maradhat még el a dal.	1
   Mondjatok dalt, de tüzes dalt,	1
   Mert szakadjon ki a nyelve,	1
   Ki ugy dalol, hogy dalától	1
   Nincsen a szív feltüzelve.	1
   Nem akarok elrohadni,	1
   Mint a fűzfa a mocsárban;	1
   El akarok égni, mint a	1
   Tölgy a fellegek lángjában!	1
   Pest, 1847. május	1
LEGSZEBB VERSEM	1
   Sok verset írtam én már össze,	1
   S nem mindenik haszontalan;	1
   De amely hírem megszerezze,	1
   A legszebb vers még hátra van.	1
   Legszebb lesz az, ha majdan Béccsel	1
   Hazám bosszúja szembeszáll,	1
   S én villogó kardom hegyével	1
   Száz szívbe ezt írom: halál!	1
   Érmihályfalva, 1847. május	1
ERDŐD, MÁJUS 17. 1847	1
   Nevezetes a tennapi napom,	1
   Furcsa dolgokat kellett hallanom.	1
   Szerencséje, hogy az bánt ugy velem,	1
   Akinek a leányát szeretem.	1
   Mondott volna csak felényit is más,	1
   Majd megtudná, mi a bosszúállás,	1
   Majd kiálltunk volna a mezőre,	1
   Zöld mezőre folyna piros vére.	1
   De még hagyján, hogy énnekem esnek,	1
   Hej van, ami jobban fáj szivemnek,	1
   Az még sokkal jobban fáj énnekem,	1
   Hogy téged is bántanak, kedvesem.	1
   Sokat szenvedsz, édes lelkem, szenvedsz,	1
   És csak azért, mert engemet szeretsz.	1
   Tűrj, galambom, tűrj még egy keveset,	1
   Maj' megszakasztom szenvedésedet.	1
   Légy csak egyszer az én feleségem,	1
   Nem lesz párod a földkerekségen,	1
   Nem lesz párod boldogság dolgába',	1
   Még csak nem is vágysz a másvilágra!	1
   Erdőd, 1847. május 18.	1
HOL A LEÁNY, KI LELKEM RÖPÜLÉSÉT...	1
   Hol a leány, ki lelkem röpülését	1
   Követni bírná te kivűled?	1
   És hol a férfi, aki én kivűlem	1
   Szived mélyére lemerűlhet?	1
   Egymáshoz illünk; a teremtés napján	1
   Egymásnak voltunk már rendelve mi...	1
   Isten kötötte össze lelkeinket,	1
   Ember nem képes elválasztani.	1
   Mint törnek ők s hadd törjenek reánk az	1
   Önérdek rozsdás fegyverével;	1
   Elhárítjuk mi könnyen a csapást a	1
   Szerelem varázsvesszejével.	1
   A szerelem a legnagyobb hős, ennek	1
   Valának legtöbb diadalmai...	1
   Isten kötötte össze lelkeinket,	1
   Ember nem képes elválasztani.	1
   Szeretjük egymást égő szerelemmel,	1
   Te tiszta, szent vagy, oh leányka,	1
   S az én szivemnek hogyha volt is foltja,	1
   Leégeté szerelmem lángja.	1
   Mért oltanátok el keblünk tüzét? mely	1
   Oltár fölött is méltó állani...	1
   Isten kötötte össze lelkeinket,	1
   Ember nem képes elválasztani.	1
   Tiéd vagyok, szép angyalom, tiéd, és	1
   Te az enyém vagy mindörökre!	1
   Együtt lépünk az élet határáig	1
   Rózsákra, tövisekre,	1
   S ha átörültük, átbusúltuk éltünk,	1
   Együtt fogunk a sírban porlani...	1
   Isten kötötte össze lelkeinket,	1
   Ember nem képes elválasztani.	1
   Erdőd, 1847. május 18.	1
RÖPÜL AZ ÚTI POR...	1
   Röpül az úti por, dobog a föld, nyargal	1
   A bőszült paripa egy szegény lovaggal.	1
   Kihányta nyergéből a ló a lovagot,	1
   De haj a kengyelbe akadt egyik lába...	1
   Talppal az ég felé, iszonyú állapot,	1
   Fejével pedig ott lenn a föld porába',	1
   A fakó port söpri fekete fürtével,	1
   S köveket pirosít homloka vérével.	1
   Csak úgy vagyok, mint e szerencsétlen lovag,	1
   Kit szilaj paripa hurcol maga után,	1
   Hurcol engemet az eszeveszett harag,	1
   Még agyvelőmet is széjjelloccsantja tán.	1
   Bárcsak szétszakadna boldogtalan fejem,	1
   Ugyis kopár föld az, nem süt a nap rája,	1
   Csak sötét gondolat, ami benne terem,	1
   Sötét gondolatok tövise, dudvája.	1
   Szeretem rózsámat, mint az isten maga,	1
   Ki őt teremtette leányok gyöngyének,	1
   Az ő nekem, ami a csillag az éjnek,	1
   Szeretőm a hűség tündöklő csillaga.	1
   Köd ereszkedett rád, csillagom világa,	1
   Köd ereszkedett rád, be halovány lettél!	1
   Kértelek apádtól, kértelek hiába,	1
   Nem kaptam egyebet hideg feleletnél.	1
   Elűztek tőled, szép paradicsomkertem,	1
   De nem angyal, aki ott őrt áll előtted;	1
   Ne félj, nem örökre váltunk el! te érted	1
   Még többet is merek, ha már annyit mertem.	1
   Elvittelek volna, mint nap a harmatot,	1
   Mint az esti szellő a rózsalevelet,	1
   De most, mint a nyílvesszővel, a zaklatott	1
   Megsebzett oroszlán, ugy megyek el veled!	1
   Erdőd, 1847. május 18-20.	1
BÁNYÁBAN	1
   Ezer ölre vagyok idelenn a	1
   Föld ölében,	1
   Hol az ősi örök éj tanyázik	1
   Vadsötéten.	1
   A kis lámpa reszkető sugára	1
   Félve néz a zordon éj arcára,	1
   Mint a sasra a galamb.	1
   Ezer ölre a virágoktól s a	1
   Napvilágtól,	1
   Ezer ölre! tán már a pokol sincs	1
   Innen távol;	1
   Vagy már benn is vagyok a pokolban?	1
   Benne, mert a sátán háza ott van,	1
   Ahol az arany terem.	1
   Bányaszellem, sátán, kincs királya,	1
   Mit adsz értem?	1
   Mennyit adsz, ha szívemet tenéked	1
   Eligérem?	1
   Alkudjunk meg, jöszte, bányaszellem,	1
   Most ez egyszer volt lejőni kedvem,	1
   Vagy látsz többé vagy soha. -	1
   Vártam, vártam, és hiába, mert a	1
   Kincs királya	1
   Bennmaradt a sziklák tömegében,	1
   Ki nem álla.	1
   S mért nem állt ki? miért nem jelent meg?	1
   Csak azért, mert tudta, hogy enyelgek,	1
   Hogy szívem nem eladó.	1
   Nem, szivem nem eladó, e szívnek	1
   Nincsen ára,	1
   Nem megy az be a hatalmasoknak	1
   Kincstárába...	1
   Széjjelosztom én a szegénységnek,	1
   Kik kunyhóban és útfélen élnek,	1
   Köztök ingyen osztom szét.	1
   Nagybánya, 1847. május 25.	1
BÍROM VÉGRE JULISKÁMAT...	1
   Bírom végre Juliskámat,	1
   Mindörökre bírom őt,	1
   Az enyémnek vallhatom már	1
   Isten és világ előtt.	1
   Megjött már jókedvem, és még	1
   Nem hagyott el bánatom;	1
   Sírjak-e vagy mosolyogjak	1
   Örömömben? nem tudom.	1
   Én vagyok hát az az ember,	1
   Aki annyit szenvedék?	1
   Akinek szivén ahány nap,	1
   Annyi átok feküvék.	1
   Én vagyok hát az az ember,	1
   Ki most a legboldogabb?	1
   Ki, mig a világ világ lesz,	1
   Boldogságban párt nem kap.	1
   Bárcsak már lehullanának	1
   A virágok s levelek!	1
   Most az ősz lesz tavaszom, mert	1
   Akkor vőlegény leszek...	1
   De nem nézek a jövőbe,	1
   Belenéznem nem lehet,	1
   Mert az olyan fényes nap, hogy	1
   Megvakítná szememet.	1
   Rád tekintek, holdvilágom,	1
   Rád tekintek, mult idő,	1
   Szinte oly szép, de szelídebb	1
   Sugaraddal jőj elő.	1
   Drága nap, mit nála tölték,	1
   Kedvesemnél, drága nap!	1
   Üdvösségben egy öröklét	1
   S futtában egy pillanat.	1
   Odavontam őt magamhoz,	1
   Halkan vontam őt felém;	1
   Mint égett, midőn legelső	1
   Csókomat rálehelém!	1
   Mint égett arcátul ajkam!	1
   Most is érzem melegét,	1
   Mintha bennem egy elolvadt	1
   Nap tűz-árja folyna szét.	1
   Sőt a sírtól sem félek már,	1
   Hogy meghűt majd engemet,	1
   Mert e láng még ott is fogja	1
   Melegítni szívemet.	1
   Szatmár, 1847, május 28.	1
A MAJTÉNYI SÍKON	1
   Mióta elváltam édes szeretőmtül,	1
   Velem volt emléke, szűntelenűl velem;	1
   Valamint a három napkeleti királyt	1
   A csillag, ugy kísért engem a szerelem.	1
   Hagyj el most, szerelem, hagyj el, szép csillagom,	1
   Nem neked való hely ez, ahova értem;	1
   Vagy ha el nem maradsz, fátyolt vetek reád,	1
   Hogy szembekötve jőj át a csatatéren.	1
   Csatatér ez a sík, szent csatának tére,	1
   Mert a szabadságért harcolának rajta,	1
   Oh árva szabadság, haldokló kezedből	1
   Undok árulás a fegyvert kicsavarta.	1
   És a hősök, kik itt a hazáért vívtak,	1
   Hazátlan bujdosók, földönfutók lettek,	1
   És a latrok, kik a hazát elárulták,	1
   Urak lőnek... oh, szív, szívem, ne repedj meg! -	1
   Tavaszi délután, verőfényes idő,	1
   Az égen kis fejér felhők uszdogálnak;	1
   Hattyusereg tán e felhőcsoport? vagy a	1
   Hősök szellemei, kik itt elhalának?	1
   Csend van körülöttem, tünődöm, tünődöm...	1
   De mit állok még itt? mért odább nem megyek?	1
   Végzém, amit kelle: elmondtam legszörnyűbb	1
   Átkomat, s elsírtam legszentebb könnyemet.	1
   Majtény, 1847. május 30.	1
TE AZ ENYIM, ÉN A TIED...	1
   Te az enyim, én a tied,	1
   Nekünk áll a világ!	1
   Magas a nap fejünk fölött,	1
   Messze földet belát,	1
   De ameddig szeme elhat,	1
   Nem lát nálunk boldogabbat.	1
   Kicsiny leány az én rózsám,	1
   Elfér az ölembe'.	1
   Kicsiny leány az én rózsám,	1
   De nagy ám a lelke,	1
   Rózsám lelke egész ország,	1
   Mégpedig a Tündérország.	1
   Ha Juliskám eszembe jut,	1
   Sötétben is látok,	1
   Fényes szeme, fényes lelke	1
   Hint reám világot;	1
   Ha előttem e két fáklya,	1
   Belátok a mennyországba. -	1
   Tudod-e még, édesanyám,	1
   Mikor gyerek voltam?	1
   Kinn az utcán házunk előtt	1
   Játszottam a porban,	1
   Már ott az járt a fejembe:	1
   Ha belőlem király lenne!	1
   Kinevettél akkor, anyám,	1
   Jóizűt nevettél,	1
   Hogy fiad fejében ilyen	1
   Balga gondolat kél.	1
   De az isten meghallgatott,	1
   Megsegített, király vagyok.	1
   Király vagyok én, mióta	1
   Bírom Juliskámat.	1
   Nem fejemen, de szívemen	1
   Hordom koronámat.	1
   Eszemadta Juliskája	1
   Szívem arany koronája!	1
   Nagyvárad, 1847. június 1.	1
ARANY LACINAK	1
   Laci te,	1
   Hallod-e?	1
   Jer ide,	1
   Jer, ha mondom,	1
   Rontom-bontom,	1
   Ülj meg itten az ölemben,	1
   De ne moccanj, mert különben	1
   Meg talállak csípni,	1
   Igy ni!	1
   Ugye fáj?	1
   Hát ne kiabálj.	1
   Szájadat betedd,	1
   S nyisd ki füledet,	1
   Nyisd ki ezt a kis kaput;	1
   Majd meglátod, hogy mi fut	1
   Rajta át fejedbe...	1
   Egy kis tarka lepke.	1
   Tarka lepke, kis mese,	1
   Szállj be Laci fejibe.	1
   Volt egy ember, nagybajúszos.	1
   Mit csinált? Elment a kúthoz.	1
   De nem volt viz a vederbe',	1
   Kapta magát, telemerte.	1
   És vajon minek	1
   Merítette meg	1
   Azt a vedret?	1
   Tán a kertet	1
   Kéne meglocsolnia?	1
   Vagy ihatnék?... nem biz a.	1
   Telt vederrel a kezében	1
   A mezőre ballag szépen,	1
   Ott megállt és körülnézett;	1
   Ejnye vajon mit szemlélhet?	1
   Tán a fényes délibábot?	1
   Hisz olyat már sokat látott...	1
   Vagy a szomszéd falu tornyát?	1
   Hisz azon meg nem sokat lát...	1
   Vagy tán azt az embert,	1
   Ki amott a kendert	1
   Áztatóba hordja?	1
   Arra sincsen gondja.	1
   Mire van hát?	1
   Ebugattát!	1
   Már csak megmondom, mi végett	1
   Nézi át a mezőséget,	1
   A vizet mért hozta ki?	1
   Ürgét akar önteni.	1
   Ninini:	1
   Ott az ürge.	1
   Hű, mi fürge,	1
   Mint szalad!	1
   Pillanat,	1
   S odabenn van,	1
   Benn a lyukban.	1
   A mi emberünk se' rest,	1
   Odanyargal egyenest	1
   A lyuk mellé,	1
   S beleönté	1
   A veder vizet;	1
   Torkig tele lett.	1
   A szegény kis ürge	1
   Egy darabig türte,	1
   Hanem aztán csak kimászott,	1
   Még az inge is átázott.	1
   A lyuk száján nyakon csipték,	1
   Nyakon csipték, hazavitték,	1
   S mostan...	1
   Itt van...	1
   Karjaimban,	1
   Mert e fürge	1
   Pajkos ürge	1
   Te vagy, Laci, te bizony!	1
   Szalonta, 1847. június 1-10.	1
MILY SZÉP A VILÁG!	1
   Én hittem-e egykor	1
   Átoknak az éltet?	1
   Én bolygtam a földön,	1
   Mint éji kisértet?	1
   Elégeti arcom	1
   A szégyeni láng! -	1
   Mily édes az élet,	1
   Mily szép a világ!	1
   Vad ifjukoromnak	1
   Szélvésze kitombolt,	1
   Kék, tiszta szemével	1
   Mosolyg le a mennybolt,	1
   Mint gyermekeikre	1
   Az édesanyák -	1
   Mily édes az élet,	1
   Mily szép a világ!	1
   Minden napom egy bút	1
   Gyomlál ki szivembül,	1
   Kert újolag e szív,	1
   Mely széltire zöldül,	1
   És benne virít a	1
   Sok tarka virág...	1
   Mily édes az élet,	1
   Mily szép a világ!	1
   A bizodalom, kit	1
   Oly rútul elűzék,	1
   Két karral ujonnan	1
   Lelkemre füződék,	1
   Mint távoli utról	1
   Jött régi barát...	1
   Mily édes az élet,	1
   Mily szép a világ!	1
   Jertek közelembe,	1
   Jó régi barátok,	1
   Nem néz a gyanúnak.	1
   Kancsal szeme rátok,	1
   Elvertem az ördög	1
   Ez atyjafiát...	1
   Mily édes az élet,	1
   Mily szép a világ!	1
   Hát még ha eszembe	1
   Jut ifju virágom,	1
   A barna leány, e	1
   Szép hajnali álom,	1
   Kit én ugy imádok,	1
   S ki engem imád -	1
   Mily édes az élet,	1
   Mily szép a világ!	1
   Szalonta, 1847. június 1-10.	1
SÁRI NÉNI	1
   A küszöbön guggol Sári néni,	1
   Guggol s nem áll; nem akar már nőni,	1
   Van nyergelve pápaszemmel orra,	1
   Varrogat... tán szemfedőjét varrja.	1
   Sári néni, hej, mikor kendet még	1
   Sárikámnak, húgomnak nevezték!	1
   Ami eddig ott lenn volt ruháján,	1
   Odafönn van most a ránc orcáján;	1
   Csak úgy líg-lóg derekán ruhája,	1
   Mintha rá villával volna hányva.	1
   Sári néni, hej, mikor kendet még	1
   Sárikámnak, húgomnak nevezték!	1
   Haja tél, - ha látom, szinte fázom -	1
   Fejér, mint a fejérített vászon,	1
   S borzasan űl feje tetejében,	1
   Mint a gólyafészek a kéményen.	1
   Sári néni, hej, mikor kendet még	1
   Sárikámnak, húgomnak nevezték!	1
   Befelé vette az utját szeme,	1
   Ráúnt régi születőhelyire,	1
   Ott benn pislog szomorún, nem vígan,	1
   Mint lámpa a beroskadt sírban.	1
   Sári néni, hej, mikor kendet még	1
   Sárikámnak, húgomnak nevezték!	1
   Keble róna, puszta s csendes róna,	1
   Mintha már alatta szív se' vóna;	1
   Ott van még a szív, de mozdulatlan,	1
   Csak nagy néha, csak elvétve dobban.	1
   Sári néni, hej, mikor kendet még	1
   Sárikámnak, húgomnak nevezték!	1
   Vad, tékozló fiú az ifjúság,	1
   Két marokkal szórja gazdaságát,	1
   De jön apja, a zsugori vénség,	1
   S visszaszedi elpazarlott kincsét.	1
   Sári néni, hej, mikor kendet még	1
   Sárikámnak, húgomnak nevezték!	1
   Szalonta, 1847. június 1-10	1
CSONKA TORONY	1
   Vén torony áll a rónaság felett...	1
   Letűnt századba visz a képzelet.	1
   Kevélyen néztek hajdan e falak,	1
   Mert ormukon szent jelt tartottanak.	1
   A szabadság zászlója volt e szent jel;	1
   Csak játszott a viaskodó szelekkel.	1
   Piros szárnyát hivólag lengeté,	1
   S kiben vér volt, elszántan jött elé.	1
   Gyűlt a toronyba a sok ifju bajnok,	1
   Harc-öltözetnek csillogása rajtok,	1
   De fegyveröknél sokkal fényesebben	1
   Sugárzott a hősbátorság szemökben.	1
   "Markunkban a kard, s benne lesz, amig	1
   Szemfényünk vagy rabláncunk megtörik!"	1
   Ezt harsogák s mely ekkor kinn zugott,	1
   A mennydörgés e zaj viszhangja volt. -	1
   A sírba dőlt egy századév ezóta,	1
   Nincs a toronynak többé lobogója,	1
   A szabadsági zászló lebukott,	1
   Ti is alusztok, dicső bajnokok,	1
   Kik szabadon inkább elestetek,	1
   Semhogy rabszolgaságban éljetek.	1
   A torony áll még egyes-egyedűl,	1
   Ez is maholnap már halomra dűl.	1
   Idétlen rom, mogorva, puszta váz,	1
   Falai között senki sem tanyáz.	1
   Csak a holt század fekszik odabent,	1
   Szemfödele a hosszu, méla csend.	1
   Szalonta, 1847. június 1-10.	1
LENNÉK ÉN FOLYÓVIZ...	1
   Lennék én folyóvíz,	1
   Hegyi folyam árja,	1
   Ki darabos utját	1
   Sziklák között járja...	1
   De csak úgy, ha szeretőm	1
   Kis halacska volna,	1
   Habjaimban úszna föl s le	1
   Vígan lubickolva.	1
   Lennék vad erdő a	1
   Folyó két oldalán,	1
   Fergetegekkel a	1
   Harcot kiállanám...	1
   De csak úgy, ha szeretőm	1
   Kis madárka volna,	1
   Bennem ütne fészket és ott	1
   Ágamon dalolna.	1
   Lennék váromladék	1
   A hegy legtetején,	1
   Bús pusztulásomat	1
   Venném csak könnyedén...	1
   De csak úgy, ha szeretőm	1
   Ott a repkény volna,	1
   Elnyuló zöld karjaival	1
   Homlokomra folyna.	1
   Lennék kicsiny kunyhó	1
   A rejtett völgybe' lenn,	1
   Eső-vágta sebbel	1
   Szalmafödelemen...	1
   De csak úgy, ha szeretőm	1
   Bennem a tűz volna,	1
   Tűzhelyemen lassacskán, de	1
   Nyájasan lobogna.	1
   Lennék felhődarab,	1
   Összetépett zászló,	1
   A vadontáj fölött	1
   Fáradtan megálló...	1
   De csak úgy, ha szeretőm	1
   Az alkonyat volna,	1
   Búshalovány arcom körül	1
   Pirosan ragyogna.	1
   Szalonta, 1847. június 1-10.	1
A GÓLYA	1
   Sokféle a madár, s egyik ezt, másik azt	1
   Leginkább kedveli,	1
   Ezt ékes szólása, amazt pedig tarka	1
   Tolla kedvelteti.	1
   Kit én választottam, a dal-mesterséghez	1
   Nem ért az a madár.	1
   S egyszerű, mint magam... félig feketében,	1
   Félig fejérben jár.	1
   Nekem valamennyi között legkedvesebb	1
   Madaram a gólya,	1
   Édes szülőföldem, a drága szép alföld	1
   Hűséges lakója.	1
   Tán ezért szeretem annyira, mert vele	1
   Együtt növekedtem;	1
   Még mikor bölcsőmben sírtam, ő már akkor	1
   Kerepölt fölöttem.	1
   Vele töltöttem a gyermekesztendőket.	1
   Komoly fiú valék.	1
   Míg társim a hazatérő tehéncsordát	1
   Estenként kergeték:	1
   Én udvarunkon a nádkúp oldalánál	1
   Húztam meg magamat,	1
   S némán szemléltem a szárnyokat-próbáló	1
   Kis gólyafiakat.	1
   És elgondolkodtam. Jól tudom, az gyakran	1
   Fordult meg fejembe':	1
   Miért hogy az ember nincs úgy, mint a madár,	1
   Szárnyakkal teremtve?	1
   Csak a messzeséget járhatni meg lábbal	1
   S nem a magasságot;	1
   Mit ér nekem, mit a messzeség? mikor én	1
   A magasba vágyok.	1
   Fölfelé vágytam én. Ah, ugy irigyeltem	1
   Sorsáért a napot,	1
   A föld fejére ő tesz világosságból	1
   Szőtt arany kalapot.	1
   De fájt, hogy estenként megszúrják... mert hiszen	1
   Foly keblébül a vér;	1
   Gondolám: hát így van? hát aki világít,	1
   Ilyen jutalmat nyér? - -	1
   Kívánt időszak az ősz a gyermekeknek,	1
   Mint anya jön elé,	1
   Aki fiainak számára kosarát	1
   Gyümölccsel terhelé.	1
   Én ellenségeműl néztem az őszt, s szólék,	1
   Ha gyümölcsöt hozott:	1
   Tartsd meg ajándékod, ha kedves madaram,	1
   A gólyát elcsalod.	1
   Szomorodott szívvel láttam gyülekezni,	1
   Midőn távozának;	1
   Miként most eltűnő ifjuságom után,	1
   Ugy néztem utánok,	1
   S milyen bús látvány volt a házak tetején	1
   A sok üres fészek,	1
   Szellő lehelt reám, sejtés halk szellője,	1
   Hogy jövőmbe nézek.	1
   Mikor tél multával fehér hó-subáját	1
   A föld levetette,	1
   S virággal zsinórzott sötétzöld dolmányát	1
   Ölté föl helyette:	1
   Akkor az én lelkem is felöltözék új,	1
   Ünnepi ruhába,	1
   S gólya-várni néha elballagtam egész	1
   A szomszéd határba. -	1
   Később, hogy a szikra lángra lobbant, ahogy	1
   Ifju lett a gyermek:	1
   Talpam alatt égett a föld, nekiesem,	1
   És paripán termek,	1
   S megeresztett kantárszárral vágtaték ki	1
   A puszták terére...	1
   Még a szél is ugyan nekigyürközött, hogy	1
   Lovamat elérje.	1
   Szeretem a pusztát! ott érzem magamat	1
   Igazán szabadnak,	1
   Szemeim ott járnak, ahol nekik tetszik,	1
   Nem korlátoztatnak,	1
   Nem állnak körűlem mogorva sziklák, mint	1
   Fenyegető rémek,	1
   A csörgő patakot hányva-vetve, mintha	1
   Láncot csörgetnének.	1
   És ne mondja senki, hogy a puszta nem szép!	1
   Vannak szépségei,	1
   De azokat, mint a szemérmes lyány arcát,	1
   Sürű fátyol fedi;	1
   Jó ismerősei, barátai előtt	1
   Leteszi fátyolát,	1
   S rajta vesz merően a megbűvölt szem, mert	1
   Tündérkisasszonyt lát.	1
   Szeretem a pusztát! be-bekalandoztam	1
   Tüzes paripámon,	1
   S midőn már ott jártam, ahol fizetésért	1
   Sincs emberi lábnyom:	1
   Lovamról leszálltam, gyepre heveredtem.	1
   Egy futó pillanat	1
   A tóra mellettem, s benne kit látok meg?	1
   Gólya barátomat.	1
   Oda is elkísért. Együtt ábrándoztunk	1
   A puszta legmélyén,	1
   Ő a víz fenekét, én a délibábot	1
   Hosszasan szemlélvén.	1
   Igy töltöttem vele gyermekségemet és	1
   Ifjuságom javát,	1
   Azért kedvelem, bár se' tolla nem ragyog,	1
   Se' szép hangot nem ád.	1
   Mostan is kedvelem és úgy tekintem én	1
   A gólyamadarat,	1
   Mint egyetlen valót, mely egy átálmodott	1
   Szebb korból fönnmaradt.	1
   Megérkezésedet még mostan is minden	1
   Esztendőben várom,	1
   S kivánok szerencsés útat, ha távozol,	1
   Legrégibb barátom!	1
   Szalonta, 1847. június 1-10.	1
PUSZTA FÖLD EZ, AHOL MOST JÁROK...	1
   Puszta föld ez, ahol most járok,	1
   Istenért sem látni virágot,	1
   Rajta bokor sincsen, ahol a	1
   Fülemile-madár szólana,	1
   Az este is felhős, fekete,	1
   Nincs a csillagoknak híre se'...	1
   Hogy jutottál mégis eszembe,	1
   Barna kislyány, szívem szerelme?	1
   Eszembe jutottál, édesem,	1
   És most már úgy tetszik énnekem,	1
   Mintha itten a szomszédomba'	1
   Fülemile-madár szólana,	1
   S mintha virágok közt ballagnék,	1
   S csupamerő csillag voln' az ég!	1
   Körösladány, 1847. június 10.	1
UTAZÁS AZ ALFÖLDÖN	1
   Pompás kis útazás, valóban!	1
   Alig van egy arasznyira	1
   Fölöttem a felhő, oly terhes,	1
   Szakad nyakamba zápora.	1
   Bundám dohányzacskómra adtam,	1
   Hogy az maradjon szárazon.	1
   Csuron víz vagyok. Még megérem,	1
   Hogy végre hallá változom.	1
   Minő az út!... de vajjon út ez?	1
   Vagy fekete kovász talán?	1
   Mely ha kisűl, leszen belőle	1
   Kenyér az ördög asztalán.	1
   Ne dögönyözze kend csikóit,	1
   Ne dögönyözze kend, kocsis,	1
   Fölérünk Pestre, ott leszünk tán	1
   Már az itéletnapon is. -	1
   Hej, alföld, alföld, nem reméltem,	1
   Hogy így fizess szerelmemért!	1
   Vagy tán e zápor és ez a sár	1
   Épen szerelmemért a bér?	1
   Csakugyan az lesz... a záporban	1
   Bucsúkönyűid ömlenek,	1
   S karod a sár, amely helyettem	1
   A kereket öleli meg.	1
   Szép tőled, kedves alföldem, szép,	1
   Hogy engem ennyire szeretsz,	1
   Hogy távozásom így megindít,	1
   Hogy ilyen bánatot szerez;	1
   Örűlök rajta, hogy irántam	1
   Ily érzékeny szived vagyon,	1
   De, szó ami szó, jobb szeretném,	1
   Ha nem szeretnél ily nagyon.	1
   Mezőtúr, 1847. június 11.	1
KÉRDEZD: SZERETLEK-E	1
   Kérdezd: szeretlek-e? s megmondom én, hogy	1
   Szeretlek, mert ezt mondhatom;	1
   De oh ne kérdezd: mennyire szeretlek?	1
   Mert én azt magam sem tudom!	1
   Azt tudni csak, hogy mély a tengerszem,	1
   De milyen mély? nem tudja senki sem.	1
   Mondhatnék esküt, hosszu és nagy esküt,	1
   Az ég felé tartván kezem,	1
   Hogy szívem minden dobbanása érted	1
   És egyedűl érted leszen,	1
   Hogy öröklámpa benne a hüség,	1
   Mely még ott lenn a föld alatt is ég.	1
   S mondhatnék átkot, hosszu és nagy átkot,	1
   Mely, mint a villám, érjen el,	1
   S égesse, tépje lelkemet legmélyebb	1
   Pokolba mártott körmivel,	1
   Ha elfeledlek téged, kedvesem,	1
   Sőt ha rólad csak megfeledkezem.	1
   Nem mondok esküt és átkot. Jaj annak,	1
   Jaj, akit ez tart vissza csak.	1
   Én eskü s átok nélkül is örökre	1
   Lelkem lelkében tartalak,	1
   Ott fogsz te állni magas-fényesen,	1
   Mint a tejút a legmagasb egen.	1
   S örök hűségem, oh ez a hüség is	1
   Még a te érdemed csupán;	1
   Hogy szerethetne mást többé, akit te	1
   Megszeretél, dicső leány?	1
   Ki egyszer már a mennybe szállt vala,	1
   Nem látja azt a föld többé soha!	1
   Pest, 1847. június 14-30.	1
BUCSÚPOHÁR	1
   Hadd támadjon föl mégegyszer a mult,	1
   Hol szivünk és poharunk kicsordult,	1
   Kedv s bor bennök meg nem férve már.	1
   Koszorúnk egy levelét veszíti,	1
   A szél épen engemet röpít ki...	1
   Cimborák, ez a bucsúpohár!	1
   Amiért a sorshoz úgy esengtem,	1
   Bár sokára, de megadta: engem	1
   Házasélet boldogsága vár.	1
   Hányt-vetett a vad hullámos élet,	1
   S végre, végre meglelém a révet...	1
   Cimborák, ez a bucsúpohár!	1
   Nem veszem már a bort gyógyszeremnek,	1
   Ha a kígyók lelkemen teremnek,	1
   Melyeket a bú szivembe zár;	1
   Barna kislyány ajka mézet árul,	1
   Mézzel élek édes ajakárul...	1
   Cimborák, ez a bucsúpohár!	1
   Még ez este vagyok a tiétek,	1
   Töltsétek meg poharam, töltsétek,	1
   Koccantgassunk, míg e nap lejár;	1
   Holnap messze járok, más vidéken,	1
   Üresen fog itten állni székem...	1
   Cimborák, ez a bucsúpohár!	1
   S mert szeretlek bennetek, kivánom:	1
   Nyiljon ily út nektek is utánam.	1
   Feleség föld s ég közt a határ.	1
   Adja isten azt az áldást rátok,	1
   Hogy egyenként ezt kiálthassátok:	1
   Cimborák, ez a bucsúpohár!	1
   Pest, 1847. június 14-30.	1
HÍRES SZÉPSÉG	1
   Róla és csak róla szól	1
   Az új világ krónikája;	1
   Tótágast áll az esze,	1
   Ki csak egyszer néz is rája.	1
   Odahagyja aranyát	1
   A fukar s boltját a kalmár	1
   S a poéta rímjeit,	1
   Hogy kövessék őt, ahol jár.	1
   Ha látná őt a király,	1
   Elfeledné trónját érte;	1
   Árnya lenne a nap, és	1
   Nem kivánkoznék az égre.	1
   A halálos beteget	1
   Meggyógyítja szemsugára,	1
   És az éhes jóllakik	1
   Egy futó pillantatára. -	1
   Így írják le őt nekem,	1
   Így beszéle róla minden.	1
   Mit csináljak? gondolám,	1
   Már, mondok, csak megtekintem.	1
   S megtekintém. Eh, bolond	1
   A világ s az lesz örökre;	1
   Mi a szép? ugy tudja csak,	1
   Mint apám bármelyik ökre.	1
   Szó sincs, szó sincs róla, hogy	1
   Szép e lyány. Uram kegyelmezz,	1
   Hogy lehetne szép? hiszen	1
   Nem hasonlít kedvesemhez.	1
   Pest, 1847. június 14-30.	1
MI LÁRMA EZ MEGÉNT?	1
   Mi lárma ez megént fülem körűl?	1
   Ki háborítja nyugtomat megént?	1
   Hallgasson el, ki jó sorsán örűl!	1
   Majd megtanítok egy pár kóc legényt.	1
   Ismét fölkelt a kritikus-csapat,	1
   Ismét veszettül zúgnak ellenem.	1
   Hagyjátok el kiabálástokat,	1
   Mig engem el nem hágy a türelem.	1
   Vagy feledétek már a múlt időt?	1
   Nem ég, nem viszket többé hátatok?...	1
   Nem árt meggondolni, hogy ezelőtt	1
   Mi történt? s húzzátok meg magatok.	1
   Tudjátok: durván bánom veletek. -	1
   Hiába, ez már az én modorom:	1
   Ha férfi bánt, majd karddal felelek,	1
   De a kutyákat csak korbácsolom.	1
   Pest, 1847. június 14-30.	1
HOZZÁM JÖSZ-E?	1
   Csillagnak születél	1
   Magasban, fényesen,	1
   Belőled itt alant	1
   Kis mécsvilág leszen,	1
   Mely csak szűk házamat	1
   Világosítja meg;	1
   Leány, hozzám jösz-e?	1
   - "Ifjú, hozzád megyek!"	1
   Hallod, miket beszél	1
   Felőlem a világ?	1
   Hallod, mikép reám	1
   Kigyót-békát kiált?	1
   Ha igaz a hir: én	1
   Nagyon rosz lehetek;	1
   Leány, hozzám jösz-e?	1
   - "Ifjú, hozzád megyek!"	1
   Apád egyetlenegy	1
   Örömsugára vagy,	1
   Eljöttöd kebliben	1
   Rideg, vad éjet hagy,	1
   S haragja, búja mint	1
   Két rém, velünk lebeg;	1
   Leány, hozzám jösz-e?	1
   - "Ifjú, hozzád megyek!"	1
   Pest, 1847. június 14-30.	1
FÖLSZEDTEM SÁTORFÁM...	1
   Fölszedtem sátorfám és világnak mentem. -	1
   Homályos sejtések munkálódtak bennem,	1
   Hogy, ha elindulok, találok valamit,	1
   Találok, hanem a sejtés nem mondta: mit?	1
   Még azt sem mondta, hogy mely táj felé menjek?	1
   Csak azt mondta: menjek, menjek, ne pihenjek.	1
   Én e benső szónak engedelmeskedtem,	1
   S az apai ház úgy elmaradt mögöttem,	1
   Mint az álom a fölébredt ember mögött,	1
   Apámhoz, anyámhoz még csak hírem se' jött.	1
   Apám s anyám pedig búbánatba esék,	1
   De a jó szomszédok őket fölkeresék,	1
   S vigasztalásukra voltak ilyen formán:	1
   "Sose búsuljanak Sándor fiok sorsán!	1
   Ilyen istentől elrugaszkodott gyerek	1
   Az aggódást ingyen sem érdemli meg.	1
   Viszi, mig viheti, végre pedétiglen	1
   Fölakasztják, amit adjon is az isten,	1
   Mert nem vagyok mai legény a világban,	1
   De kicsiny mását sem láttam gonoszságban."	1
   Öreg szülőimet ekkép vigasztalák,	1
   Szegény jó anyámmal fölfordult a világ,	1
   Ráborúlt fejjel az ágy szélére, s ottan	1
   Elveszett fiáért sírt szíveszakadtan.	1
   Édesapám csak egy-két könnyet hullatott,	1
   De azután annál többet káromkodott,	1
   Kicifrázta, mint a szűcs a remek-bundát,	1
   S kegyetlen haraggal im e szókat mondá:	1
   "Hogy tiszta nevemnek ilyen foltja vagyon!	1
   Ha föl nem akasztják, én lövöm őt agyon!"	1
   Híre ment e szónak, hozzám is elére,	1
   Nem is tettem lábam apám küszöbére,	1
   Mert nagyon jól voltam én annak tudója,	1
   Hogy igéreteit ő híven lerója.	1
   Kedvem kerekedett beszólni sok ízben	1
   Öregeimhez, de biz én be se' néztem,	1
   Csak akkor, hogy már megleltem a valamit,	1
   Megleltem, megleltem, két ország tudja: mit.	1
   Tudnivaló dolog, hogy nem lőtt meg apám,	1
   Mikor azután az ajtót rájok nyitám;	1
   Olyat örűlt, hogy a szíve is fájt bele,	1
   Sohasem volt szívvel így teli kebele,	1
   S bezeg, nem mondja most, mint egykoron tevé,	1
   Bezeg nem mondja, hogy beszennyeztem nevét.	1
   Hát a jó szomszédok? ők most ezt beszélik:	1
   "Mondtam, szomszéd uram, mondtam én mindétig,	1
   Ne bántsa a fiát, a szerencse fordul,	1
   Derék ember válik abbul a Sándorbul!"	1
   Pest, 1847. június 14-30.	1
MÚZSÁM ÉS MENYASSZONYOM	1
   Kopogtatának. Kérdém: ki van ott?	1
   "Leány" felelt kinn, aki kopogott.	1
   'Leány? ah, úgy bocsánatot,	1
   Ajtómat meg nem nyithatom:	1
   Mit szólna majd menyasszonyom,	1
   Ha megtudná idővel,	1
   Hogy hölgyet fogadék el,	1
   Mint vőlegény is... mert házasodom.'	1
   "Épen azért jövék," felelt megint	1
   Szomoru hangon a lyány odakint,	1
   "Épen azért jövék;	1
   Nyiss ajtót, áldjon meg az ég,	1
   Számomra csak kinyithatod,	1
   Én régi szeretőd vagyok."	1
   'Mit? régi szeretőm? ugy annál	1
   Kevésbbé jösz be, bármiként akarnál.	1
   Aztán nekem nincs régi szeretőm;	1
   Rútul hazudtam, amidőn	1
   Leánynak azt mondám, hogy szeretem...	1
   Az csak költői szalmaláng vala,	1
   Mely született s ellobbana.	1
   Ez bennem a legelső szerelem,	1
   Büntessen isten engemet, ha nem!'	1
   "Senkit sem szeretél? az nem lehet,	1
   Egyet szerettél, egyet, engemet;	1
   Eressz be, én múzsád vagyok,	1
   Vagy még most is hiába kopogok,	1
   Midőn megmondám nevemet?"	1
   'Te vagy, galambom, kedves múzsám?	1
   Miért nem szóltál? jer be hozzám,	1
   Jer, nyitva ajtóm és karom,	1
   Ölelj meg, édes angyalom!	1
   Igen, te voltál az egyetlen,	1
   Akit szerettem eddig életemben,	1
   S szeretni foglak síromig,	1
   Te drága szép leány, akit	1
   Mellém a jó sors rendele,	1
   Hogy légyen egy lény, melynek kebele	1
   Hiven ver értem akkor is még,	1
   Midőn a mondhatatlan inség	1
   Korában elhagy az egész világ.	1
   S ugy lett. Az árva ifjut elhagyák	1
   Baráti, ismerősei.	1
   Te nem tudád csak őt felejteni,	1
   Te voltál hű vigasztalója, társa,	1
   Mig tartott hosszú, kínos bujdosása.	1
   És mostan téged én feledjelek,	1
   Kihez csatolnak oly szent kötelek?	1
   Nem, nem, örökre itt maradsz szivemben,	1
   Ez a szív nagy, megfértek benne ketten,	1
   S hiszem, tudom,	1
   Hogy egymás mellett békeségben éltek,	1
   Mert hisz te és menyasszonyom	1
   Testvérek vagytok ti, édestestvérek:	1
   Együtt születtetek az égben,	1
   A csillagok legszebbikében,	1
   S onnan le együtt szálltatok	1
   Szivárványból szőtt szárnyakon	1
   Egy szép tavaszi hajnalon,	1
   Hogy engem boldogítsatok!'	1
   Pest, 1847. június 14-30.	1
AZ IDŐHÖZ	1
   Nem a terhes szekér	1
   Alföld fertőiben,	1
   Nem a vitorlátlan	1
   Hajó a tengeren,	1
   Nem e jő lassan, nem e jő;	1
   Te jössz lassan, te vén idő.	1
   Ah, hogy megvénülél!	1
   Alig birod magad.	1
   El is töréd azon-	1
   Fölül még lábadat.	1
   Mint béna koldús, csúszsz elé,	1
   Ki mankóját elveszité.	1
   Öledben ásitó	1
   Fiaid, a napok;	1
   Ásítni általuk	1
   Én is kedvet kapok,	1
   Ásítok olyan nagyokat,	1
   Hogy majd elnyelem magamat.	1
   Förtelmes vén idő,	1
   Roszlelkü hatalom,	1
   Mint fogsz te futni majd,	1
   Ha én nem akarom.	1
   Mint fogsz te futni majd, midőn	1
   Velem lesz édes szeretőm.	1
   Akkor megifjodol,	1
   Vén bőröd leveted,	1
   S öltesz sas-szárnyakat	1
   Köszvényes láb helyett,	1
   És messze, gyorsan szállasz el	1
   Az élet örömeivel.	1
   Mostan röpűlj, idő,	1
   Míg távol kedvesem;	1
   Midőn együtt leszünk,	1
   Midőn őt ölelem:	1
   Nem bánom én, ha mindenik	1
   Órád eltart egy századig!	1
   Pest, 1847. június 14-30.	1
AZ ERDŐNEK MADARA VAN...	1
   Az erdőnek madara van,	1
   És a kertnek virága van,	1
   És az égnek csillaga van,	1
   S a legénynek kedvese van.	1
   Virítsz, virág, dalolsz, madár,	1
   És te ragyogsz, csillagsugár,	1
   S a lyány virít, dalol, ragyog...	1
   Erdő, kert, ég, legény, boldog.	1
   Hej elhervad a virágszál,	1
   Csillag lehull, madár elszáll,	1
   De a leány, az megmarad,	1
   A legény a legboldogabb.	1
   Pest, 1847. június 14-30.	1
TOMPA MIHÁLYNÁL	1
   Itt vagyok, itt vagyok testestül-lelkestül.	1
   Mit bámulsz ugy? ne szúrj szemeddel keresztül.	1
   Húnyd be a szemedet, ha neki nem hiszesz,	1
   Ha nem hiszed, hogy itt csakugyan én vagyok;	1
   S kérdezd meg szívedet, hiszen majd felel ez...	1
   Hallod? én is hallom, oly hangosan dobog.	1
   Mit gondoltál, mikor ráztam a kilincset:	1
   Vajjon ki az ördög háborítja csended?	1
   Akárkit gondoltál, tudom, csak nem engem,	1
   De azt is tudom, hogy jött volna akárki,	1
   Nem fogadnál senkit nálam szívesebben,	1
   S nem fognád forróbban karjaidba zárni.	1
   Édes barátom!... de szólj már te is egyet,	1
   Bennem a gondolat gondolatot kerget,	1
   Ugy vagyok, mint mikor az éhes megrakott	1
   Asztalhoz vetődik, - ugy vagyok valóban -	1
   S nem tudja mely tálhoz kapjon. Nem szólhatok,	1
   Hej pedig olyan sok mondanivalóm van.	1
   Uj hivatalodban hogy éled világod?	1
   Hogyan vagy, mióta az istent szolgálod?	1
   Szépecskén benőtt az udvarod; semmi a,	1
   Még jó: nem vesz éhen múzsád szárnyas lova.	1
   Megfér-e együtt a lant és a biblia?	1
   Nem vesz össze rajtad Apolló s Jehova?	1
   S te, ki annyinak vagy megnyugtatására,	1
   Száll-e megnyugovás lelked hullámára?	1
   Vesd ki jóbarátom, vesd ki azt a férget,	1
   Mely titkon, de folyvást emészt téged belül:	1
   Hidd el, szép a világ, hidd el, szép az élet!	1
   Ha vehetünk, mért ne vennénk örömibül?	1
   S vehetünk. Rajtunk áll, hogy boldogok legyünk.	1
   Csak akaratos ne legyen természetünk.	1
   Gyermek-dolog, inkább szomjazni, mintsem más	1
   Pohárból inni, mint amelyre kedve jött.	1
   A bölcs - mert nem jogunk a sok válogatás -	1
   Ahonnan jut, onnan issza az örömöt.	1
   Mondjak-e rá példát? példa vagyok magam...	1
   De im harangoznak: tiszteletes uram,	1
   Vegye hóna alá imádságos könyvét,	1
   S végezze illendőn a szent szolgálatot;	1
   Én majd addig itt a kis kertben nézek szét,	1
   S isteníge gyanánt szívom az illatot.	1
   Mert az én templomom a nyílt, nagy természet...	1
   Hanem akkor szóljunk, ha dolgodat végzed,	1
   Akkor mondom el csak, hogy s mikép találtam	1
   Homér-Arany Jánost, hazánk uj csillagát,	1
   S az én csillagomtól, rózsámtól hogy váltam,	1
   S oltár előtt áldást reánk melyik pap ád.	1
   Te fogsz megesketni, jó Mihály barátom...	1
   De ideje végre, a szót kettévágnom,	1
   Eredj, mert a harang immár elhallgatott,	1
   Menj, ne várakoztasd jámbor híveidet,	1
   S vigyázz: örömedben egyik bordalomat	1
   Ne mondd el valahogy a miatyánk helyett.	1
   Beje, 1847. július 3-8.	1
ALKONY	1
   Olyan a nap, mint a hervadt rózsa,	1
   Lankadtan bocsátja le fejét;	1
   Levelei, a halvány sugárok,	1
   Bús mosollyal hullnak róla szét.	1
   Néma, csendes a világ körűlem,	1
   Távol szól csak egy kis estharang,	1
   Távol s szépen, mintha égbül jönne	1
   Vagy egy édes álomból e hang.	1
   Hallgatom mély figyelemmel. Oh ez	1
   Ábrándos hang jólesik nekem.	1
   Tudj' isten, mit érzek, mit nem érzek,	1
   Tudja isten, hol jár az eszem.	1
   Diósgyőr, 1847. július 8.	1
PANYÓ PANNI	1
   Panyó Panni hires nevem,	1
   Pirulva kén említenem,	1
   De lekopott rólam régen	1
   Piros kendőm, a szemérem.	1
   Ilyen magam fajtájának	1
   Se' országa, se' hazája,	1
   Vagyok a csárdák lakosa,	1
   Keblem betyárok vánkosa.	1
   Tolvajnéppel cimborálok,	1
   Én vagyok az orgazdájok,	1
   Lopott jószág csengő ára	1
   Hever a ládám fiába'.	1
   Tolvajoknak én danolok,	1
   Tolvajokkal én táncolok.	1
   Mulassatok, jó betyárok,	1
   Van muzsika: varju károg.	1
   Hej, sok derék ifju legény,	1
   Ki nyakamon függött szegény,	1
   Ott függ most az akasztófán,	1
   Ördög négyágú villáján.	1
   Hát magam mi véget érek?	1
   Valahol megesz a féreg;	1
   Ha már senkinek sem kellek,	1
   A sövény alatt halok meg.	1
   A sövény alatt dűlök el,	1
   A cigányok temetnek el,	1
   Valami vén cigány lök be	1
   Dögkutyával egy gödörbe.	1
   Jaj nekem, de neked, anyám,	1
   Teneked még inkább jaj ám!	1
   Téged számoltat meg isten,	1
   Mert miattad lettem ilyen.	1
   Szép, jó legény kért meg engem,	1
   Ki szeretett, kit szerettem.	1
   Az anyám lebeszélt róla,	1
   Ez volt a siralmas óra!	1
   Szerencs, 1847. július 9.	1
SZÉPHALMON	1
   Te, a nemzet-hálátalanság	1
   Égbekiáltó némasága,	1
   A nemzet-szégyen Káin-bélyege,	1
   Oh Széphalom!	1
   Azért kellett-e csak	1
   Hozzád zarándokolnom,	1
   Hogy egy hajtásra oly hosszút igyam	1
   A keserűség poharából,	1
   Amilyet eddig még talán nem ittam?...	1
   Ez volt tehát	1
   A múzsák egykori tanyája,	1
   Hol most haszonbérlő zsidó lakik?	1
   Azon szobában,	1
   Melyben Kazinczy Ferenc	1
   Élt s kilehelte tiszta lelkét,	1
   Most piszkos nyávogó porontyok	1
   Hentergenek,	1
   S a szentek szentéből, nejének	1
   Szobájából ím kamra lett,	1
   Mely ronda lommal van tele.	1
   Ki innen e falak közül!	1
   Félek, hogy a ház rám szakad,	1
   Mert nagy teher nehezkedik rá:	1
   Az isten átka. - -	1
   Nagy ég, a pompás kert mivé lett!	1
   Még mostan is mosolyg, mosolyg,	1
   De szívetszaggatólag,	1
   Mint a megőrült szép leány.	1
   Elvadulának a gyümölcsfák,	1
   S alattok fű terem buján,	1
   Sürűn és magasan;	1
   Tán el akarja rejteni	1
   A pusztulásnak szellemét,	1
   Mely itt két kézzel dolgozik,	1
   Vagy az utat akarja	1
   Elfödni, mely a sír mellé vezet,	1
   Hogy a halottnak nyúgodalmát	1
   Ne háborítsa senki,	1
   Mert nyúgalomra nagy szüksége van,	1
   Kit hetven évig üldözött az élet.	1
   Itt nyugszik ő	1
   Vad fák és vad füvek körében,	1
   Fölötte hófehér szobor...	1
   Miért fehér? miért nem fekete?	1
   Vegyétek el s tűzzétek föl helyébe	1
   Sötét sorsának zászlaját!	1
   Oly bántó e fehér hazugság. -	1
   És ezt is özvegye	1
   Állíttatá, ez oszlopot;	1
   De könnyen telt ki tőle,	1
   Mert nem maradt több,	1
   Csupán hét árva gyermeke.	1
   S miért tett volna oszlopot	1
   Sírjához a haza?	1
   Hiszen mit tett ő a hazáért?	1
   Miatta hét esztendeig szivá csak	1
   A börtönök dögvészes levegőjét,	1
   És csak fél századig	1
   Tartá vállán, mint Atlasz az eget,	1
   A nemzetiségnek ügyét.	1
   Magyar nemzet, most nem volnál magyar,	1
   Ő akkor volt az, midőn senki sem volt,	1
   Midőn magyarnak lenni	1
   Szégyen vala.	1
   És te, hazám, te így fizetted őt!	1
   Mig élt: fázott és éhezett,	1
   S most sírja olyan elhagyott,	1
   Mint számüzötté,	1
   Ki idegen földön vesz el. -	1
   Hálás haza,	1
   A szent halott nevében	1
   Vedd forró köszönetemet!	1
   Ha gyermekem lesz,	1
   Ki arra készül,	1
   Hogy néked éljen:	1
   Ide fogom majd őt vezetni	1
   E sírhalomhoz... buzditásul.	1
   Széphalom, 1847. július 11.	1
A MUNKÁCSI VÁRBAN	1
   Itt tüzé föl piros zászlaját a	1
   Szabadságnak Zrínyi Ilona?	1
   A szabadság hősinek tanyája	1
   Íme, íme most rabok hona.	1
   Semmi más, mint dönthetetlen kőfal,	1
   Semmi más, mint lánccsörömpölések -	1
   Bátran tudnék a vérpadra lépni,	1
   Oh de ez a börtön... ettül félek.	1
   Föl s alá jár magas büszke fővel	1
   Ott a sáncon egy ifjú fogoly;	1
   Messzeszállott lángtekintetével	1
   Vajjon hol jár gondolatja, hol?	1
   Lépte gyors még; uj vendég bizonnyal,	1
   Erejét az éj s lánc nem töré meg -	1
   Bátran tudnék a vérpadra lépni,	1
   Oh de ez a börtön... ettül félek.	1
   Ott a másik sáncon egy öreg rab,	1
   Nem tekint sem ide, sem oda,	1
   Lassan hordja könnyü, száradt testét...	1
   Nehezebb már lánca, mint maga.	1
   Tört szeméből holt sugár buvik ki,	1
   Mint a sírból a kisértő lélek -	1
   Bátran tudnék a vérpadra lépni,	1
   Oh de ez a börtön... ettül félek.	1
   Ifju rab, nézd, mint virít az erdő,	1
   Akkor is, ha kijösz, zöld lesz az,	1
   Ah de téged, téged akkorára	1
   A nyomor s bú régen behavaz.	1
   És te vén rab, tőled már talán csak	1
   Itt vesz búcsut a lánc és az élet -	1
   Bátran tudnék a vérpadra lépni.	1
   Oh de ez a börtön... ettül félek.	1
   Föld alól föl halk nyögés jön; mint a	1
   Köszörült kés, metszi szívemet.	1
   El, el innen! fönn vagyok, és mégis	1
   Környekez már-már az őrület,	1
   Hát ha még lenn volnék, hogyha ott lenn	1
   Híznék rajtam testi-lelki féreg!	1
   Bátran tudnék a vérpadra lépni,	1
   Oh de ez a börtön... ettől félek.	1
   Munkács, 1847. július 12.	1
MELEG DÉL VAN...	1
   Meleg dél van itt kinn a mezőben,	1
   Rakja a nap a tüzet erősen,	1
   Meleg dél van, meglippen a madár,	1
   A fáradt eb kiöltött nyelvvel jár.	1
   Két lyány gyüjti ott a széna rendét,	1
   Két siheder hordja a petrencét,	1
   Hej de nem telik nagy kedvök benne,	1
   Mert ilyenkor súlyos a petrence.	1
   Legjobb dolga van most a királynak,	1
   Vagy ott annak a gulyásbojtárnak;	1
   Király pihen aranyos karszéken,	1
   Gulyásbojtár kedvese ölében.	1
   Beregszász, 1847. július 12.	1
AMOTT AZ A HEGY...	1
   Amott az a hegy tőlem	1
   Mi messze, messze még!	1
   Kék színe csak kevéssel	1
   Sötétebb, mint az ég.	1
   Egészen e hegyig kell	1
   Még zarándoklanom,	1
   Vándorsarúimat le	1
   Csak ottan oldhatom.	1
   Ott vár reám, ott vár a	1
   Végcél, a jutalom,	1
   Az én szerelmes édes	1
   Kedves kis angyalom.	1
   Tudom, tudom nagyon jól,	1
   Hogy örömet hozok,	1
   Hogy az örömtül szíve,	1
   Lelke repesni fog;	1
   Csak azt szeretném tudni,	1
   Vajon most sejti-e,	1
   Hogy holnap ilyentájban	1
   Oly nagy lesz öröme.	1
   Nagypeleske, 1847. július 13.	1
LÁTOM KELET LEGGAZDAGABB VIRÁNYIT...	1
   Látom kelet leggazdagabb virányit,	1
   A természetnek virág-háremét,	1
   S a napnak rózsaszínű szempilláit:	1
   Hasadt felhő mosolygó peremét;	1
   Látok homályos pálmaligetet,	1
   Hol a szellő rejtélyesen susog,	1
   És énekel fényes madársereg...	1
   Madarak? vagy tán zengő csillagok? -	1
   - Látok nagy hegyről egy kék szigetet	1
   A tenger és a messzeség ölében;	1
   Körűlem ősz van, amott kikelet.	1
   Vándorló darvak úsznak át az égen	1
   Az őszbül a tavaszba, és utánok	1
   Elküldi a szív minden vágyait,	1
   S e vágy talán még jobban boldogít,	1
   Mint ha ott volnék, ahol lenni vágyok. -	1
   - Látok mesés, holdfényes éjszakát,	1
   Az élet alszik, a halál viraszt:	1
   A légen szellemek suhannak át,	1
   Ruháiktól megrezzen a haraszt;	1
   Nem alvilági rémes szellemek:	1
   Boldog halottak, kik lejöttenek	1
   A holdsugárok arany fonalán	1
   Csillagjaidból, mennyei magasság,	1
   Hogy kedveseiket meglátogassák,	1
   S hogy ajkaikra csókolják talán	1
   Az édes álmat, melyben lelkeik	1
   Az ég üdvét előre érezik.	1
   Látok mindent, mi sohasem a szemnek,	1
   Csak a sejtésnek látható az éjben...	1
   S mindezt két szemben látom: kedvesemnek	1
   Sötét világú, ábrándos szemében.	1
   Szatmár, 1847. július 14-27.	1
KARD ÉS LÁNC	1
   Földre szállt a legszebb angyal	1
   Isten engedelmivel, hogy	1
   Fölkeresse, megtekintse	1
   A legszebbik szép leányt.	1
   Megtalálta. Megszerette.	1
   És ezentúl rája nézve	1
   Szebb volt a föld, mint a menny,	1
   És azért is minden éjjel	1
   Le-lejárt a szép leányhoz.	1
   Csillagról csillagra lépett,	1
   És midőn elérte már	1
   A legalsó csillagot,	1
   Ottan egy hattyúra ült,	1
   Egy fehér hattyúra, és ez	1
   Hozta őt a lyányka mellé,	1
   Aki őt kertébe várta,	1
   S szűz mosollyal fogadá,	1
   Melytől a bimbók kinyíltak	1
   És az elhervadt virágok	1
   Újolag föléledének.	1
   Ottan űltek és beszéltek,	1
   Míg a hajnal nem hasadt,	1
   És beszédök mindenről folyt,	1
   Ami szép és ami szent.	1
   A leányka szemlesütve	1
   Hallgatá a fényes angyalt,	1
   S ahogy egyszer föltekintett,	1
   Annyi bűbáj volt szemében,	1
   Hogy az angyal térdre omlott,	1
   És egy csókot kére tőle,	1
   És a lyány meg nem tagadta.	1
   Milyen csók volt ez!... midőn	1
   Összeért az angyal ajka	1
   És a lyányé, az egész föld	1
   Megrezzent a kéj miatt,	1
   Mintha az csak egy szív volna;	1
   S odafönn az égen minden	1
   Csillag egy-egy csengetyű lett,	1
   Mely varázshangon csilingelt,	1
   S e még nem hallott zenére	1
   A virágok, mint megannyi	1
   Tündérek, táncolni kezdtek,	1
   És a hold - mivel talán az	1
   Elpirult lyány belenézett -	1
   Elpirúla szinte, s tőle	1
   Rózsaszínű lett az éj.	1
   És az angyal csókja szépen	1
   Megfogamzott: a leányka	1
   Anya lett: oly gyermeket szűlt,	1
   Oly dicsőet, aminő csak	1
   Akkoron születhetik, ha	1
   Föld és ég ölelkezék.	1
   Kardot szűlt a lyányka, kardot,	1
   És ez a kard... a szabadság.	1
   Feljött a legrútabb ördög	1
   Sátán engedelmivel,	1
   Fel a földre, hogy meglelje	1
   A legocsmányabb boszorkányt.	1
   Megtalálta. Megszerette.	1
   És ezentúl jobban tetszett	1
   Néki a föld a pokolnál,	1
   És azért is minden éjjel	1
   Föl-följárt a boszorkányhoz.	1
   Tűzokádó hegy torkában	1
   Jöttek össze éjfelenként.	1
   Békafejű, kígyófarkú,	1
   Lángsörényű, sárkánylábú,	1
   Vad fekete paripa	1
   Hozta föl az ördögöt,	1
   S a boszorkány, denevérek	1
   És baglyok kíséretében,	1
   Hórihorgas seprőnyélen	1
   Lovagolva jött elé a	1
   Tűzokádó hegy torkába.	1
   Ottan űltek és beszéltek,	1
   Míg megszólalt a kakas,	1
   És beszédök mindenről folyt,	1
   Ami rút s szentségtelen.	1
   S szólt az ördög: "Fázni kezdek,	1
   Jöszte beljebb, jöszte beljebb,	1
   Le a hegy legfenekére,	1
   A tüzeknek őshonába...	1
   Hah, még itt is fázom, fázom,	1
   Szinte csattog a fogam...	1
   Jer, ölelj meg, jer, csókolj meg!"	1
   S ölelkeztek, csókolóztak.	1
   Milyen csók volt ez!... midőn	1
   Összeértek ajkaik,	1
   A boszorkány s ördög ajka:	1
   Összeborzadott a föld,	1
   S dörgött, morgott, mintha vészes	1
   Felhőket nyelt volna el,	1
   S elkezdett okádni a hegy,	1
   És okádta ég felé a	1
   Tűzesőt, tűzköveket,	1
   És egy láng lett a világ,	1
   Csak a csillagok s a hold	1
   Vontak fátyolt arcaikra,	1
   Sűrű fátyolt, feketét,	1
   Hogy semmit ne lássanak.	1
   S megfogant az ördög csókja,	1
   Anya lett s szűlt a boszorkány,	1
   Szűlt oly förtelmet, minő csak	1
   Akkoron születhetik, ha	1
   Föld s pokol ölelkezék.	1
   Láncnak híják a boszorkány	1
   Undok kölykét, láncnak híják,	1
   És e lánc... a szolgaság.	1
   És a mennynek s a pokolnak	1
   Két szülötte, a szabadság	1
   S szolgaság, a kard s a lánc,	1
   Harcot űz élet-halálra,	1
   Hosszu harcot, hosszu harcot,	1
   Elfáradva, nem pihenve.	1
   Tompa, csorba már a kard,	1
   De a lánc is szakadoz.	1
   Várjunk, várjunk egy kicsit,	1
   Megtudjuk már nemsokára:	1
   Melyik lészen úr a földön?	1
   Melyiké lesz a világ?	1
   Szatmár, 1847. július 14-27.	1
VÁLASZ KEDVESEM LEVELÉRE	1
   Megjött, megjött az óhajtott levél!	1
   Elolvasám, az isten tudja hányszor,	1
   S még számtalanszor olvasandom el,	1
   Mindaddig, amíg mindenik betűje,	1
   Minden vonási válhatatlanúl	1
   Szivemhez nőnek csillagok gyanánt;	1
   Legyen számatlan ragyogó világot	1
   Magában tartó mindenség szivem!...	1
   Most is kezemben e levél, s remegve	1
   Érinti ajkam, félvén, hogy talán	1
   Szentségtelenség megcsókolnom azt.	1
   Előttem olyan szentek e sorok!...	1
   Oh lyány, ki vagy te? nem tudod magad sem;	1
   Hadd mondjam én meg, hogy ki és mi vagy.	1
   Midőn feljöttem gyermekéveim	1
   Szűk völgyéből az ifjuság hegyére,	1
   S láttam körűlem a roppant világot,	1
   Mely szépségekben olyan gazdag, és	1
   Gazdagságában olyan szép, hogy a szem	1
   Egy élten át elgyönyörködhetik	1
   Csak egy parányi részén is... midőn	1
   Ezt a világot láttam, fölkiálték:	1
   "Dicső, dicső a munka! hol keressem	1
   A nagy mestert, ki mindezt alkotá?	1
   Oh hol vagy, isten? hadd keresselek föl,	1
   Hadd térdeljek le, hadd imádjalak!"	1
   S utánküldém elmémet; bejárta	1
   Minden vidékét a bölcselkedésnek,	1
   Röpűlt, gyorsabban, mint az üstökös,	1
   Röpűlt, amerre más elméje járt	1
   S amerre nem járt, megfutá nagy útját,	1
   S esztendők mulva búsan tért haza,	1
   Búsan, fáradtan. Hasztalan bolyongott.	1
   Ekkor veled volt szép találkozásom,	1
   Veled, szép lyányka, s megszerettelek.	1
   Te megnyitád előttem kebledet,	1
   Mely eddig még nem nyílt meg senkinek,	1
   S ott láttam én, hogy akit úgy kerestem,	1
   A jó s nagy isten kebledben lakik,	1
   Igen, te vagy az isten lakhelye!	1
   Hol volt előtted és hol lesz utánad?	1
   Azt nem tudom, de most benned lakik,	1
   Hogy érdemeltem én, meglátni őt? e	1
   Boldogság épen engemet hogy ért?	1
   Vagy oh igen, megérdemeltem én,	1
   Hogy színről-színre lássam, mert hiszen	1
   Ugy, mint én, látni senki nem kivánta.	1
   De netalán, ha méltatlan valék:	1
   Méltatlan, oh lyány, nem leszek reá,	1
   Hogy nékem ád az isten tégedet, hogy	1
   Benned nekem megmutatá magát.	1
   Tiéd szerelmem, osztatlan tiéd,	1
   S e szerelem nagy! egykor a világot	1
   Borítá el gyülölség képiben;	1
   Most téged illet, téged egyedűl	1
   E szerelemmé vált nagy gyűlölet,	1
   E felhőktől-megvált mennyboltozat.	1
   Tiéd jövendőm, parancsolj vele.	1
   Lemondok érted minden vágyaimról,	1
   Reményeimről... ez még mind kevés,	1
   De ami több, de ami sok, mi minden:	1
   Ha úgy kivánod, elveimrül is	1
   Lemondok érted; hordom fejemen,	1
   Mig élek, s ha meghaltam, síromon	1
   A megvetés s gyalázat bélyegét! -...	1
   De ezt kivánni tőlem nem fogod,	1
   Tudom, hogy nem; mert akit te szeretsz,	1
   Annak nevén szégyenfolt nem lehet.	1
   Sőt ösztönözni fogsz, hogy úgy haladjak,	1
   Amint megkezdém pályázásomat.	1
   S én úgy halok meg, amint születém,	1
   Meg nem fordulva, hajthatatlanul.	1
   E névnek, melyet én magam teremték,	1
   Elpusztitója nem leszek magam.	1
   A név, amelyet örököl utódom,	1
   Ha nem nagy is, de szép és tiszta név lesz...	1
   Lehetne tán, lehetne tán nagy is,	1
   Ha hozzáadnád lelked fénysugárit,	1
   Ha vélem együtt síkra szállanál,	1
   Oh mert bölcsődbe téged is, szerelmem,	1
   A múzsa tett, a múzsa ringatott.	1
   De te erőd nem ismered, s ki bízzék	1
   A harcosban, ha maga sem bizik?	1
   Jobb, jobb, maradj el a csaták teréről,	1
   Hol úgyis a sors többnyire azért	1
   Ád csak babért, hogy meggyilkoltatott	1
   Boldogságunknak szemfedője légyen.	1
   Maradj, maradj el a csaták teréről;	1
   Nem lész kevésbé kedves én előttem	1
   Árnyas magányodnak homályiban,	1
   Mint lennél kinn, bár bámultatva, a	1
   Nyilvánosság napfényes ormain;	1
   Sőt kedvesebbé tészen a tudat,	1
   Hogy aki mély és nagy tenger lehetnél,	1
   Csak mint kicsiny kis harmatcsepp ragyogsz	1
   A szerénységnek rózsalevelén.	1
   Szatmár, 1847. július 14-27.	1
JÓ IDEJE LEMENT A NAP...	1
   Jó ideje lement a nap,	1
   Le is szállott már a harmat,	1
   Már a hold is magasan van,	1
   Éjfél is lesz innen-onnan.	1
   Mit csinál mostan Juliskám?	1
   Összetette kis kezit tán,	1
   S imát mond: ha imádkozik:	1
   Tudom, értem imádkozik.	1
   Mit csinál mostan Juliskám?	1
   Már régen el is aludt tán;	1
   Ha elaludt és álmodik:	1
   Tudom, felőlem álmodik.	1
   S ha Juliskám se' nem alszik,	1
   Se' pedig nem imádkozik,	1
   Hanem csak úgy gondolkodik:	1
   Tudom, rólam gondolkodik.	1
   Gondolkozzál, gondolkozzál,	1
   Gyönyörűséges virágszál!	1
   Gondolataid olyanok,	1
   Mint azok a szép csillagok.	1
   És vajon a csillagokat,	1
   Juliskám, nem te gondoltad?	1
   Te gondoltad ki ezeket,	1
   Mikor szerelmed született.	1
   Szatmár, 1847. július 14-27.	1
A BETEGSÉGGEL SZOMSZÉD A HALÁL...	1
   A betegséggel szomszéd a halál...	1
   Gyógyulj meg édes, szép menyasszonyom!	1
   Mivé leszek, ha ajkaid helyett	1
   Fejfádat csókolok?	1
   Itt hagynál engem? engem! és miért?	1
   Hogy minél elébb föl az égbe menj?	1
   Szebb lesz neked, szebb lesz velem a föld,	1
   Mint nélkülem a menny. -	1
   Ne vedd el tőlem, oh sors, hívemet...	1
   Megénekeltem már egy holt leányt...	1
   Ne kivánd, hogy két koporsó közé	1
   Szoruljak, ne kivánd!	1
   Hagyd meg nekem, sors, hagyd meg őt nekem!	1
   Hisz ő a díj egy olyan életért,	1
   Amely beillik kárhozatnak is,	1
   Ha nem nyer semmi bért.	1
   Ő mennyországom, földi örömem,	1
   Földi virágom, égi csillagom,	1
   Ő a mindenség reám nézve... én	1
   Oda nem adhatom.	1
   Vagy vidd el őt, kegyetlen hatalom,	1
   Vidd el, ha róla így határozál...	1
   Egy tőr megnyitja szívem ajtaját,	1
   S lelkem utánaszáll.	1
   Szatmár, 1847. július 14-27.	1
AZ ELHAGYOTT ZÁSZLÓ	1
   Megtépve, megcsufolva,	1
   Sivatag közepén,	1
   Magában áll a zászló,	1
   Melyet szolgálok én.	1
   Nagy és hosszú vihar volt,	1
   Mely rajta ennyit tépe,	1
   De bármint meg van rontva,	1
   Még most is látszik csonka	1
   Szárnyán az isten képe.	1
   És e szent jelnek egyre	1
   Gyérülnek hívei.	1
   Bálvány elébe mennek	1
   Térdet, főt hajtani.	1
   Hadd menjenek! nem méltók	1
   Egy sorban állni vélünk.	1
   Ha a fecskék ledérek	1
   S éghajlatot cserélnek,	1
   Mi sasok nem cserélünk.	1
   Mily varázshatalmú e	1
   Diszetlen csonka jel!	1
   A legdicsőbbek érte	1
   S alatta haltak el.	1
   Mutatja ez, mutatja,	1
   Hogy az igazság itt van,	1
   S ez isten oltáránál,	1
   Bár a világ odább áll,	1
   Megállok a siriglan!	1
   Szatmár, 1847. július	1
MÁR, GALAMBOM, ENGEDJ MEG...	1
   Már, galambom, engedj meg, de	1
   Ki kell mondanom:	1
   Legyen vége a tréfának,	1
   Mert nagyon unom.	1
   Eddigi szeszélyedet csak	1
   Megbocsátom még;	1
   Más ennyit sem tűrne, régen	1
   Mondta voln': elég.	1
   Vinné el az ördög ezt az	1
   Én jó szívemet!	1
   Boldogságom ennek mindig	1
   Áldozatja lett.	1
   Kifog rajtam minden gyermek	1
   És minden leány...	1
   De fogadom, hogy máskép lesz,	1
   Máskép ezután.	1
   Azért vége a tréfának,	1
   Szedd össze magad,	1
   És hallgasd meg ünnepélyes	1
   Komoly szavamat:	1
   Amit eddig még nem tettél,	1
   Bármint kértelek,	1
   Tedd ezennel, tedd, ha mondom,	1
   Rögtön csókolj meg!	1
   Szatmár, 1847. július	1
KORONÁZÁS	1
   Heine után németből	1
   Föl, föl, dalaim, jó dalaim!	1
   Föl, fegyverkezzetek!	1
   Hangoztassátok a harsonákat,	1
   S emeljétek paizsra	1
   Ez ifju leányt,	1
   Ki mátul egész szivemet	1
   Birandja mint királyné.	1
   Üdvezlégy, ifju királyné!	1
   Ott fönn lerántom a napról	1
   A piros sugáru aranyat,	1
   S belőle fölszentelt fejedre	1
   Koronát fonok.	1
   Az égboriték lobogó kék selymiből,	1
   Amelyen az égi gyémántok ragyognak,	1
   Egy drága darabot lemetszek,	1
   S koronázási köpenyként	1
   Királyi vállaidra akasztom.	1
   Kiséretűl adok neked	1
   Fölcifrázott szonetteket, kevély	1
   Tercínákat s udvarias stancákat;	1
   Elmésségem leszen kengyelfutód,	1
   Bohócod képzeletem,	1
   Heroldod húmorom,	1
   Nevető könyűkkel a címeren.	1
   Magam pedig, királyné,	1
   Letérdelek előtte,	1
   S hódolva, pirosbársony párnán	1
   Átnyujtom a kis darab észt,	1
   Amelyet elődöd	1
   Még irgalomból meghagyott.	1
   Szatmár, 1847. július	1
AUGUSZTUS 5-DIKÉN	1
   Itt a gyűrü, itt a gyűrü,	1
   Itt van végre ujjamon!	1
   Itt van ajka, itt van ajka,	1
   Itt van végre ajkamon!	1
   Oh, mi édes, oh, mi édes,	1
   A csók piros ajakán!	1
   A kerek világnak minden	1
   Édessége itt van tán.	1
   Csókolj, csókolj!... senki sem lát...	1
   Szíjad, szíjad ajkamat!	1
   S ha látnak is? jegyeseknek	1
   Csókolózni már szabad.	1
   Addsza ajkad, addsza orcád,	1
   Homlokod, szemeidet,	1
   Elborítom csókjaimmal,	1
   Mint a hajnal az eget.	1
   Szédülök... fogj meg karoddal,	1
   Lágy karoddal, szép leány!	1
   Csók-e ez vagy bor? biz én már	1
   Nem is tudom igazán,	1
   Bor lesz ez, bor! ilyet ittak	1
   Az olympi istenek,	1
   S én, az ember, nem birom meg,	1
   Fölforgatja eszemet.	1
   Mámor szállt nehéz fejemre,	1
   Oh de milyen mámor ez!	1
   Égbe vitt... a föld alattam	1
   Végtelen mélységbe vesz.	1
   Túljutottam már a felhők	1
   Tarka vándor-táborán;	1
   Csillagok között röpűlök,	1
   Mindenik egy csalogány.	1
   Mint dalolnak, mint dalolnak!	1
   Ilyet nem hallott fülem.	1
   S milyen fény! százezer villám	1
   Nyargalózik körülem.	1
   Hát a szívem, hát a szívem?	1
   Ott van, ott van még a baj...	1
   Fiu, ugy vigyázz magadra:	1
   Örömedben meg ne halj!	1
   Erdőd, 1847. augusztus 5.	1
LEVÉL ARANY JÁNOSHOZ	1
   Meghaltál-e? vagy a kezedet görcs bántja, imádott	1
   Jankóm, vagy feledéd végkép, hogy létezem én is?	1
   Vagy mi az ördög lelt?... híred sem hallja az ember.	1
   Hogyha magába fogadt az öröklét bölcseje, a sír:	1
   Akkor béke veled, legyenek szép álmaid ott lenn,	1
   Feddő kérdésem nem fogja zavarni nyugalmad,	1
   Hogy mi okért hallgatsz? mért késel szólni levélben?	1
   Hogyha pedig görcs bánt, menj a patikába, s iparkodj	1
   Meggyógyulni, fiam, s aztán írj rögtön, azonnal.	1
   S ha feledél engem? ha barátod volna feledve?	1
   Dejsz ugy, öcsém, vessz meg, kívánom tiszta szivembül.	1
   Te mikoron nevedet keblem mélyébe leírtad,	1
   Mit tettél, tudod azt? gránitsziklába acéllal	1
   Vágtál életen át múlás nélkűli betűket;	1
   Hát én? én nevemet karcoltam volna homokba,	1
   Melyet, névvel együtt, egy hó szellője is elfúj?	1
   Megköszönöm, ha netán így van... no de elhiszem inkább,	1
   Hogy rosz verseim is vannak, mint hogy te feledtél.	1
   Lomha vagy, itt a bibéd; restelsz, mit jó magam, írni.	1
   Kérlek, hagyd nekem a restséget, légy te serényebb,	1
   Lásd, nekem úgy illik, (s oly jólesik!) úgye lemondasz	1
   Róla, ha én kérlek! - Hah, máris látlak ugorni,	1
   Mint ragadod nyakon a tollat, mint vágod az orrát	1
   A tintába, miként huzod a sok hosszu barázdát	1
   A papiron, ringy-rongy eszméket vetve beléjök...	1
   Mert ne is írj inkább, hogysem bölcs gondolatokkal	1
   Terheld meg leveled s gyomrom, mert semmi bolondabb	1
   Nincsen, mint az okos levelek, s én iszonyuképen	1
   Irtózom tőlök; tán mert én nem tudok olyat	1
   Kompónálni, azért. Ez meglehet. Ámde hogy úgy van,	1
   Esküszöm erre neked túróstésztára, dohányra	1
   És mindenfélére, mi csak szent s kedves előttem. -	1
   Drága komámasszony, kegyedet kérem meg alássan,	1
   Üsse agyon férjét és szidja meg istenesen, ha	1
   Még ezután sem fog nekem írni az illyen-amollyan.	1
   Írjon mindenről hosszan, de kivált, ha kegyedről	1
   Ír röviden, haragunni fogok majd hosszu haraggal.	1
   El ne feledje a barna Lacit s a szőke Julist, e	1
   Kedves gyermekeket. Hát a kert hogy van, amelynek	1
   Rózsáin szemeim sokszor függének, amíg a	1
   Messzeröpűlt lélek hívemhez vitte szerelmét?	1
   És a csonka torony, mely a harcoknak utána	1
   Most szomorún hallgat gyér fű-koszorúzta fejével,	1
   S várja jövendőjét, mely lábát ráteszi, s akkor	1
   Összeomol, mint a koldús, ha kikapja kezéből	1
   A mankót a halál... áll még a gólya fölötte,	1
   Méla merengéssel nézvén a messze vidékbe?	1
   Mindenről akarok, mi nekem kedves vala, tudni.	1
   Jártam azóta dicső szép tájakon, ámde tiétek	1
   Mindig eszemben volt, bár nincs mit rajta csodálni;	1
   A veletek töltött kor tette szivembe örökké.	1
   S jártam azóta magas fényes paloták körül, ahol	1
   Minden, minden nagy; gazdáik lelke kicsiny csak...	1
   Akkor eszembe jutott alacsony hajlékotok, ebben	1
   Mind kicsinyecske, de a gazdának lelke nagy és szép! -	1
   Ejnye, mi a fene lelt engem, hogy szembe dicsérek?	1
   Most veszem észre, hohó! mind, amit mondtam, hazugság,	1
   Csúnya hazugság volt. Le akartam csak kenyerezni	1
   A nótáros urat, hogy... hogy... majd beszerezzen	1
   Bakternek vagy kondásnak falujába, ha e szép	1
   Hívatalok valamelyike meg fog ürűlni idővel.	1
   Hja, nekem is hozzá kell látnom végre, barátom.	1
   Házasodom, tudod azt, s tudod azt is, hogy jövedelmet	1
   Dús uradalmam nem hullat zsebeimbe, mióta	1
   Századik édesapám eladá vagy meg se' szerezte.	1
   S így az eléléshez nincsen mód, nincs! hivatal kell.	1
   Meghajtom fejemet, szépen mosolyogni tanúlok,	1
   Nyájas szófogadás, kígyó-csúszásu hizelgés	1
   Lesz kenyerem (s zsíros kenyerem)... hah, lesz a kutyának,	1
   Nem pedig énnékem! pusztán a gondolat is már	1
   Lángfelhőket idéz véres szemeimnek elébe,	1
   És szívem tombol, mint a harmadfü csikó, ha	1
   A pányvás kötelet legelőször dobja nyakába	1
   A pásztor, hogy a ménesből kocsirúdho' vezesse.	1
   Nem a tehertől fél, amelyet húznia kell majd,	1
   Nem! hanem a hámtól, mely korlátozza futását.	1
   És amit így elveszt, azt nem pótolja sem abrak,	1
   Sem pedig a ragyogó szerszám. Mit néki az étel	1
   S a hiu fény! megelégszik ő a pusztai gyeppel,	1
   Bármi sovány, s a záporesők szabad égnek alatta	1
   Verhetik oldalait s a bozót hadd tépje sörényét,	1
   Csak szabadon járjon, csak kergethesse tüzében	1
   A sivatag viharát s a villám sárga kigyóit - -	1
   Isten hozzátok! lelkem múlatni szeretne	1
   Még veletek, kedves hiveim, de az elragadó szél	1
   Képzeletem százrétü vitorlájába beléfújt,	1
   Szétszakad a horgony, fut gályám, elmarad a part,	1
   S ringat habkarján a látkör nélküli tenger,	1
   És mig az orkán zúg, s a felhők dörgenek, én a	1
   Lant idegébe kapok, s vad tűzzel zengi el ajkam	1
   Harsány himnuszodat, százszorszent égi szabadság!	1
   Szatmár, 1847. augusztus 6.	1
T. M. KISASSZONYHOZ	1
   Hogyan vagy, kedves jó leányka?	1
   Alig hogy hallom híredet,	1
   Pedig nagyon szeretném tudni,	1
   Vidám-e vagy bús életed?	1
   Ha jól van dolgod, hadd örülnék,	1
   Mert a boldogság úgy egész,	1
   Sőt kétszerezve lesz azáltal,	1
   Ha más is nyer belőle részt.	1
   S ha bánatod van, hadd busúlnék	1
   Veled, hadd venném át felét,	1
   Másik felével a harcot csak	1
   Könnyebben végigküzdenéd.	1
   Elmondanád, mi bántja lelked,	1
   Mi mérte rája a csapást?	1
   S ha gyógyszert nem tudnék is adni,	1
   Adhatnék tán vigasztalást.	1
   Mint szeretném én, mint szeretném,	1
   Ha el lehetne mondani:	1
   Mily boldog vagyok, meddig mennek	1
   Boldogságom határai...	1
   Sőt nincs is annak, nincs határa,	1
   Ugy nyúlik által lelkemen,	1
   Miként a föld felett az ég, mely	1
   Jelen van, mindenütt jelen.	1
   S e nagy kéjtengert, melynek minden	1
   Cseppjében egy gyöngy, egy öröm	1
   - Nem csak magam: másodmagammal -	1
   Nemes szivednek köszönöm.	1
   Tudd ezt, leányka, és ha sorsod	1
   Nehéz: enyhíti e tudat;	1
   Mert a boldogságnak testvére:	1
   Boldoggá tenni másokat.	1
   Szatmár, 1847. augusztus	1
A KÖLTÉSZET	1
   Oh szent költészet, mint le vagy alázva,	1
   Miként tiporják méltóságodat	1
   Az ostobák, s ép akkor, amidőn	1
   Törekszenek, hogy fölemeljenek.	1
   Azt hirdetik föl nem kent papjaid,	1
   Azt hirdetik fennszóval, hogy terem vagy,	1
   Nagyúri, díszes, tündöklő terem,	1
   Hová csupán csak fénymázas cipőkben	1
   Lehet bejárni illedelmesen.	1
   Hallgassatok, ti ál, hamis proféták,	1
   Hallgassatok, egy szótok sem igaz.	1
   A költészet nem társalgó-terem,	1
   Hová fecsegni jár a cifra nép,	1
   A társaság szemenszedett paréja;	1
   Több a költészet! olyan épület,	1
   Mely nyitva van boldog-boldogtalannak,	1
   Mindenkinek, ki imádkozni vágy,	1
   Szóval: szentegyház, ahová belépni	1
   Bocskorban sőt mezítláb is szabad.	1
   Szatmár, 1847. augusztu	1
AZ ÉN PEGAZUSOM	1
   Nem angol ló az én Pegazusom,	1
   Vékony nyakkal, hórihorgas lábbal,	1
   Nem is német teherhordó állat,	1
   Széles háttal, medve-topogással.	1
   Magyar csikó az én Pegazusom,	1
   Eredeti derék magyar fajta,	1
   Világospej síma selyem szőrrel,	1
   A napsugár hanyatt esik rajta.	1
   Nem nevelték benn az istállóban,	1
   Nem is igen járt az iskolába;	1
   Kinn született, ott kinn fogtam el a	1
   Kis-kunsági szép nagy pusztaságba'.	1
   Nem bosszantom a hátát nyereggel,	1
   Egy kis csótár van csak ráterítve,	1
   Úgy ülök rajt, és sebesvágtatva	1
   Ragad, mert ő a villám testvére.	1
   A pusztákra visz legörömestebb,	1
   Mert a puszta születési helye,	1
   Hej, ha arra fordítom a kantárt,	1
   Ugy megugrik, alig bírok vele.	1
   A falukban megállok egy szóra,	1
   Hol a lyányság, mint a méhe-raj, áll;	1
   A legszebbtől egy virágot kérek,	1
   Akkor aztán, akkor ujra hajrá!	1
   Visz csikóm, s csak szavamba kerűlne,	1
   Hogy kivigyen ebből a világból;	1
   Ha szakad a tajték róla: ez a	1
   Sok tűztől van, nem a fáradságtól.	1
   Pegazusom sohasem fáradt el,	1
   Hamarjában még el sem is fárad,	1
   Biz ezt ne is tegye, mert még messze	1
   Vagyon útam, vágyaim határa.	1
   Vágtass, lovam, vágtass, édes lovam,	1
   Ha követ vagy árkot lelsz, ugord át,	1
   S lábad alá ha ellenség botlik,	1
   Rúgd agyon az ilyen-olyan adtát!	1
   Szatmár, 1847. augusztus	1
ISMÉT KÖNNY!	1
   Azt hittem, hogy szemembül a sors	1
   Örökre számüze,	1
   S ismét pillámon vagy, sötét	1
   Fájdalmak fényes követe!	1
   Alig vidultam a boldogság	1
   Nyájas napsúgarán,	1
   Ismét felhő takarta el,	1
   Mely önti záporát reám.	1
   De nem, nem zápor ez; csak egy könny,	1
   Egy könnycseppecske csak,	1
   És mégis kínosabb talán,	1
   Mint volna egy egész patak.	1
   Oh sírtam én már, sokat sírtam	1
   Miattad, szerelem,	1
   És siratálak tégedet,	1
   Szegény pusztúló nemzetem.	1
   De ennél keserűbb könyűt még	1
   Nem ejtettem soha,	1
   Sem érted, égő szerelem,	1
   Sem érted, hamvadó haza.	1
   E könny, mint a tüzes vas, mint a	1
   Pokolnak lángja, süt...	1
   Irtóztatón, irtóztatón	1
   Orromba ment a pípafüst!	1
   Szatmár, 1847. augusztus	1
FALU VÉGÉN KURTA KOCSMA...	1
   Falu végén kurta kocsma,	1
   Oda rúg ki a Szamosra,	1
   Meg is látná magát benne,	1
   Ha az éj nem közelegne.	1
   Az éjszaka közeledik,	1
   A világ lecsendesedik,	1
   Pihen a komp, kikötötték,	1
   Benne hallgat a sötétség.	1
   De a kocsma bezzeg hangos!	1
   Munkálódik a cimbalmos,	1
   A legények kurjongatnak,	1
   Szinte reng belé az ablak.	1
   "Kocsmárosné, aranyvirág,	1
   Ide a legjobbik borát,	1
   Vén legyen, mint a nagyapám,	1
   És tüzes, mint ifju babám!	1
   Húzd rá cigány, húzzad jobban,	1
   Táncolni való kedvem van,	1
   Eltáncolom a pénzemet,	1
   Kitáncolom a lelkemet!"	1
   Bekopognak az ablakon:	1
   "Ne zugjatok olyan nagyon,	1
   Azt üzeni az uraság,	1
   Mert lefeküdt, alunni vágy."	1
   "Ördög bújjék az uradba,	1
   Te pedig menj a pokolba!...	1
   Húzd rá, cigány, csak azért is,	1
   Ha mindjárt az ingemért is!"	1
   Megint jőnek, kopogtatnak:	1
   "Csendesebben vigadjanak,	1
   Isten áldja meg kendteket,	1
   Szegény édesanyám beteg."	1
   Feleletet egyik sem ad,	1
   Kihörpentik boraikat,	1
   Végét vetik a zenének	1
   S hazamennek a legények.	1
   Szatmár, 1847. augusztus	1
VÁNDORLEGÉNY	1
   Hogyha üres az embernek	1
   Zsebje: üres a has is.	1
   Zsebem üres, ennélfogva	1
   Üres az én hasam is.	1
   Tennap ettem utójára,	1
   Az igaz, hogy keveset,	1
   No de semmi! van elég, ki	1
   Én helyettem is evett.	1
   S holnap ujra nap lesz, akkor	1
   Ehetem majd... ha lesz mit.	1
   Addig reménység-anyámnak	1
   Szívom édes emleit.	1
   Hasam üres, de helyette	1
   Teli vannak szemeim,	1
   Megtöltötték a hidegtől	1
   Kiszorított könnyeim.	1
   És ez jó, hogy ily hideg van,	1
   Legalább sietnem kell,	1
   S így a csárdát, mely még messze,	1
   Szaporábban érem el.	1
   Gyi, te fakó, gyi, te szürke,	1
   Gyi, két lábam, fussatok!...	1
   Milyen áldott két csikó ez,	1
   Egyik sem kér abrakot.	1
   Egyik fakó, másik szürke,	1
   Mert nadrágom két darab,	1
   Egyik szárát úgy toldottam	1
   A másikhoz a minap.	1
   Volt nekem jó új ruhám is,	1
   Volt nekem szép uj ruhám;	1
   De kimélni kell az újat...	1
   Hogy ne kopjék, eladám.	1
   S hogy kijátsszam a haramját,	1
   Ki megállit, meglehet:	1
   A legelső kocsmárosnak	1
   Általadtam pénzemet.	1
   Most amely'k zsivány nálam csak	1
   Egy fillérre is akad,	1
   Díjul annak én azonnal	1
   Fizetek száz aranyat.	1
   Nincs zsivány, de a helyett a	1
   Szél kutatja zsebemet.	1
   Szél barátom, ne kutyálkodj,	1
   Megütöm a kezedet.	1
   Tréfa, ami tréfa, de ez	1
   Kriminális egy idő,	1
   Összeesküdt ellenem ma	1
   Szél, hidegség, hó, eső.	1
   Az az egyetlen szerencsém,	1
   Hogy mezítláb útazom,	1
   Telemenne vízzel, sárral	1
   A csizmám e rosz uton.	1
   Gúnykacaj gyanánt süvöltöz	1
   Fölöttem a fergeteg.	1
   Hadd gunyoljon! rajta egykor	1
   Én is jókat nevetek.	1
   Ád az isten egy kis műhelyt,	1
   Ád az isten majd nekem,	1
   Benne lesz meleg kandallóm,	1
   Feleségem, gyermekem...	1
   Ott ha a szél, e cudar szél	1
   Ablakomnál megjelen:	1
   Olyat kacagok szemébe,	1
   Hogy megpukkad mérgiben!	1
   Szatmár, 1847. augusztus	1
NE BÁNTSON AZ MEG...	1
   Ne bántson az meg, fényes napvilágom,	1
   Ha arcom néha elsötétedik;	1
   Nem lehetek én, bármiként kivánom,	1
   Még előtted sem folyton-folyva vig.	1
   Nyugtasson meg, hogy ilyenkor szivembe	1
   A bánatot nem te hozád vala...	1
   Hogyan szereznél bánatot nekem te,	1
   A földnek égnek legjobb angyala?	1
   Egészen más az, amért engem néha	1
   Kisértetes halványság színe fed;	1
   Én egy szellemnek vagyok martaléka,	1
   Mely meg-meglátogatni nem feled.	1
   Hiába kérem, hasztalan esengek,	1
   Hogy hagyjon el, hagyjon magamra már;	1
   Kérlelhetetlen, siket ő! nem enged,	1
   Talán örökké vissza-visszajár.	1
   Sokszor, midőn a kéj legédesb nedve	1
   Érinti már-már szomjas ajkamat,	1
   Megjelenik... kezem megáll ijedve	1
   És földre ejti a telt poharat.	1
   E szellem a mult! mult időm emléke,	1
   A legvadabb, legborzasztóbb alak,	1
   Mit egy pokoli bor hevétül égve	1
   A sors viszályi kigondoltanak.	1
   Ezen szellemnek vagyok odavetve;	1
   Fel-feltör hozzám sírja mélyibül,	1
   S míg súgja rémes ígéit fülembe,	1
   Lelkem lelketlen sziklává kövül.	1
   Ne szólíts ekkor, úgysem értenélek,	1
   Édes hangod sem hatna szívemig;	1
   Várd el békében, míg a jelenésnek	1
   Irtóztató órája eltelik.	1
   Körűlem ilyen álom fon hideg kart,	1
   S miatta mégis mennyi a kinom!	1
   Álom csupán... de mit használ? amig tart,	1
   Eszembe nem jut, hogy csak álmodom.	1
   Szatmár, 1847. augusztus	1
HOMÉR ÉS OSZIÁN	1
   Hol vannak a hellenek és hol a celták?	1
   Eltűntenek ők, valamint	1
   Két város, amelyet	1
   A tengerek árja benyel,	1
   Csak tornyaik orma maradt ki a vízből...	1
   E két torony orma: Homér s Oszián.	1
   Koldús vala az,	1
   Királyfi emez. Mi különbség!	1
   De egybe' hasonlatosak:	1
   Mindketteje vak volt.	1
   Szemfényeiket tán	1
   Lelkök lobogó tüze, önnön	1
   Dicsőségök ragyogása vevé el?	1
   Nagy szellemek ők! ha varázskezeik	1
   Érintik a lant idegét,	1
   Mint isten igéje, világot	1
   Alkotnak az ember elé,	1
   Mely bámulatos szép	1
   És bámulatos nagy. -	1
   Halljátok Homért?	1
   Dalában a mennyei bolt	1
   Egy csendes örömnek örök mosolya,	1
   Ahonnan a hajnali bíbor	1
   S a déli sugár aranya	1
   Oly nyájasan ömlik alá	1
   A tengeri szőke habokra	1
   És bennök a zöld szigetekre,	1
   Hol istenek űzik az emberi nemmel	1
   Boldog vegyülésben	1
   Játékidat, oh gyönyörű szerelem.	1
   S látjátok amott Osziánt?	1
   Az éjszaki tenger örök-ködü földén	1
   Vad szikla fölött viharokkal együtt	1
   Harsogja dalát az alaktalan éjben,	1
   És feljön a hold,	1
   Mint a lemenő nap,	1
   Oly vérvörösen,	1
   S zord fénybe borítja a rengeteget, hol	1
   Bolygnak seregestül	1
   A harc mezején elesett daliák	1
   Bús szellemei.	1
   Minden mi világos,	1
   Minden mi virágzó	1
   Dalodban, oh koldusok őse, Homér!	1
   Minden mi sötét,	1
   Minden mi sivár	1
   Dalodba', királyi utód, Oszián! -	1
   Csak rajta, daloljatok egyre,	1
   Verjétek a lantot, az isteni lantot,	1
   Homér s Oszián!	1
   Eljőnek az évek	1
   Századjai s ezredei; letipornak	1
   Mindent könyörtelenül, oh, de	1
   Ti szentek vagytok előttök;	1
   Mindenre a sárga halált lehelik,	1
   Csak ősz fejetek koszorúja marad zöld!	1
   Szatmár, 1847. augusztus	1
TARKA ÉLET	1
   Szolgáltam én Mars uramnál	1
   És Thalia kisasszonynál,	1
   Mégpedig nagy tiszteletben...	1
   Ott elcsaptak, itt elszöktem.	1
   Gyalogoltam kutyamódon,	1
   S jártam négylovas hintókon.	1
   Tisztitottam más csizmáját,	1
   S tisztitá az enyimet más.	1
   Kujtorogtam szomjan-éhen,	1
   Egy helyen száraz kenyéren	1
   Rágicsáltam, más helyen meg	1
   Tejbe-vajba fürösztöttek.	1
   Volt már ágyam a mezetlen	1
   Föld, kietlen rengetegben;	1
   Háltam ismét cifra ágyon,	1
   Finom patyolat-párnákon.	1
   Megemeltem a sipkámat	1
   Szolgabíró hajdujának,	1
   S én előttem hajtogatták	1
   Magokat a szolgabírák.	1
   Szobalyány is szégyelt volna	1
   Velem jőni karonfogva,	1
   Máskor ismét úri hölgyek	1
   Pillantásomért epedtek.	1
   Drága, ékes uj ruhám volt,	1
   S volt ruhámon folt hátán folt,	1
   Zöldre raktam sárgát, kéket...	1
   Szent atyám, be tarka élet!	1
   Szatmár, 1847. augusztus	1
O. B. KISASSZONYHOZ	1
   Szép mulatság téged néznem,	1
   Szőke kislyány,	1
   Te kis bimbó az ifjuság	1
   Rózsafáján!	1
   Elnézném én szemed s ajkad	1
   Untalan;	1
   Ajkadon szived s szemedben	1
   Lelked van.	1
   Szíved, lelked, mind meglátom,	1
   Ha rád nézek;	1
   Csendes még az, mint a téli	1
   Madárfészek.	1
   Várj csak, várj, ha majd eljő a	1
   Kikelet,	1
   Mily zajos néppel telik meg	1
   Kebeled.	1
   És az szép, legszebb idője	1
   Életünknek,	1
   Amidőn a szív először	1
   Népesül meg,	1
   Amidőn kiséretével	1
   Benn terem	1
   A hatalmas nagy király, a	1
   Szerelem.	1
   Kísérői: öröm, bánat,	1
   Könny, mosolygás,	1
   Kétség, remény, és ki tudja:	1
   Mi minden más?	1
   E sok vendég ugy megtölti	1
   A szivet,	1
   Hogy ez, szegény, szinte-szinte	1
   Megreped.	1
   És ez a nép egyre lót-fut,	1
   Föl s le nyargal,	1
   Nem nyugosznak, dörömböznek	1
   Éjjel-nappal.	1
   És nekünk e zaj, mely soha	1
   Nem szünik,	1
   Oly nagyon fáj és oly nagyon	1
   Jólesik!...	1
   Mit mosolygasz, mit mosolygasz,	1
   Csintalan lyány?	1
   Amit itten magyaráztam,	1
   Már tudod tán?	1
   Oh nem, ezt még nem teszem föl	1
   Felűled!	1
   De ha így van?... annál jobban	1
   Becsűllek.	1
   Szatmár, 1847. augusztus	1
SZÉP LEVÉL	1
   Szép levél, amelyet írtál,	1
   Életemnek élete!	1
   Benne elméd minden fénye	1
   S szíved minden melege.	1
   Oly forróan fested és oly	1
   Édesen szerelmedet,	1
   És, ki hinné? nékem mégis	1
   Fáj, nagyon fáj leveled.	1
   Egy redő űlt homlokomra,	1
   Amidőn elolvasám,	1
   S e redő fáj, mintha késsel	1
   Hasították volna rám.	1
   Leveled virágbokor, de	1
   Kígyó lappang a tövén.	1
   Keresém és nem lelém meg,	1
   De csipését érzem én.	1
   Készakarva vagy nem tudva	1
   Bántod ekkép lelkemet?	1
   Mely téged oly véghetetlen	1
   És csak tégedet szeret.	1
   Ezt kellett tehát megérnem,	1
   Hogy az üssön új sebet,	1
   Akinek megorvosolni	1
   Kén' a régiebbeket.	1
   Fuldokoltam a habokban,	1
   S kezemet fölemelém...	1
   S te, hogy mélyebben taszíts be,	1
   Csak azért jöttél felém?	1
   Jer, leány, és csendesíts le,	1
   Jer, s nyugtass meg engemet,	1
   Mert az első sziklakőnél	1
   Szétloccsantom fejemet!	1
   Szatmár, 1847. augusztus 20. táján	1
MEGBÁNTOTT A RÓZSÁM...	1
   Megbántott a rózsám nagyon,	1
   Haragudtam érte nagyon,	1
   Haragudtam, buslakodtam,	1
   Mint az effélékért szoktam.	1
   Azt gondoltam, hogy sebemet	1
   A sirásó gyógyítja meg,	1
   Hogy akkor zárul be sebem,	1
   Ha megnyílik a sír nekem.	1
   S meddig tartott ez a bajom?	1
   Míg megcsókolt az angyalom,	1
   Mihelyt megcsókolt angyalom,	1
   Mindjárt nem lett semmi bajom.	1
   Éles, hegyes tőr a szava,	1
   S édes balzsam az ajaka.	1
   Ilyen az a leányféle!	1
   Mit tegyen az ember véle?	1
   Szatmár, 1847. augusztus	1
JÓ KÖLTŐNEK TARTANAK...	1
   Jó költőnek tartanak, s hogy	1
   Az vagyok, én is hiszem,	1
   De azért te ne magasztald	1
   Verseimet, kedvesem.	1
   Te előtted elpirúlok,	1
   Hogyha dícsérsz engemet,	1
   Oh mert érzem, hozzád képest	1
   Érzem kicsinységemet.	1
   A legkisebb gondolatban,	1
   Mely fejedben tündököl,	1
   A legkisebb érzeményben,	1
   Mely kebled dagasztja föl,	1
   Szemed egy pillantásában,	1
   Mely titkon felém röpül,	1
   Egy hangodban, mely futólag	1
   Csengi lelkemet körül,	1
   Egy mosolygásodban is több	1
   Költészet van, kedvesem,	1
   Mint az ötszázötven versben,	1
   Melyet írtam összesen.	1
   Szatmár, 1847. augusztus	1
A CSILLAGOS ÉG	1
   Fekszem hanyatt a föld sötétzöld szőnyegén,	1
   És merengve nézem a sötétkék eget;	1
   Száll reám aranyos, ezüstös csillagfény	1
   És koszorú gyanánt övezi fejemet.	1
   Megfürösztém lelkem e sugárözönben,	1
   Lemosott magáról minden földi szennyet,	1
   S most ujjászületve a magasba röppen,	1
   S keresi a mennyet;	1
   Alszik az egész föld; mély és csendes álma,	1
   Egyetlen halk dongás érinti fülemet,	1
   Tán mellém valami kis bogárka szálla,	1
   Vagy távoli folyam harsogása lehet,	1
   Vagy még távoliabb felhők mennydörgése,	1
   Mely, míg hozzám ér, ily parányivá törpül,	1
   Vagy talán lelkemnek himnusz-éneklése	1
   Le a csillagkörbül.	1
   Szállj, lelkem, oh szállj az égitestek között,	1
   És pillants keresztül rejtelmök fátyolán,	1
   Melyet az istenség titkos ujja szövött...	1
   Bölcsességből-e vagy csak szeszélyből talán?	1
   Nézd meg, lelkem, mi van ott a csillagokon,	1
   És nézd meg, mi vagyon a csillagok felett,	1
   Azután röpűlj le hozzám gyors szárnyadon,	1
   Hadd beszéljek veled;	1
   Hadd kérdjem: mit láttál? van-e ott is élet?	1
   S ha van, ily gyötrelmes, ily bús, mint a földi?	1
   Áll-e az a kemény, szigorú itélet,	1
   Amely jutalmat oszt és boszúját tölti?...	1
   De mi közöm ehhez! egyet szeretnék én,	1
   Csak egyet megtudni, arról hozz hírt nekem:	1
   Vannak-e ott szívek és a szívek mélyén	1
   Lángol-e szerelem?	1
   Ha ott is szeretnek, ah ugy vágyok oda,	1
   S hogy feljussak, forrón imádkozni fogok,	1
   De ha a szerelem föl nem kísér oda,	1
   Ugy isten hozzátok, ragyogó csillagok!	1
   Ugy szebb a föld minden búbánata mellett,	1
   S enyésszem el, ha a sírba fognak tenni!...	1
   A szerelem mindent pótol, s a szerelmet	1
   Nem pótolja semmi.	1
   Szatmár, 1847. augusztus	1
CSAK UGY OMLANAK MOST HOZZÁM...	1
   Csak ugy omlanak most hozzám	1
   A szebbnél szebb levelek!	1
   Minap eggyel kedvesem majd	1
   Szívem repesztette meg,	1
   Most meg arra figyelmeztet	1
   Egy nem ismert jóbarátom,	1
   Hogy "vigyázzak s fussak innen,	1
   Mert közel van a halálom.	1
   Fussak innen! orgyilkos kéz	1
   Fenyegeti éltemet."	1
   Tréfa-e ez vagy valóság?	1
   Egyik s másik is lehet.	1
   Jóbarátom, hogyha tréfálsz,	1
   Fordulnál más emberekhez.	1
   Mert az ily kis tréfácskával	1
   Engemet meg nem ijesztesz.	1
   S ha nem tréfa? ha valóban	1
   Tör valaki ellenem?	1
   Úgyis jól van, majd bevárom	1
   És megnézem emberem.	1
   Tán valami rosz poéta,	1
   Kinek Pegazusom lába	1
   Ráhágott a tyukszemére,	1
   Helikonra-ballagtába'?	1
   Vagy valami táblabíró,	1
   Kinek úri fejirül	1
   Leütöttem a parókát	1
   S a feje is leröpült?	1
   Vagy valami vetélytársam,	1
   Ki miattam kosarat hord,	1
   Kit lehánytam a nyeregből	1
   És szemébe rúgtam a port?	1
   Hah, vagy talán mind a három	1
   Összeesküdt ellenem?	1
   No ha ezek megtámadnak,	1
   Mit csináljak, istenem!	1
   A poéta állkapcáját	1
   Leszakítom fegyveremnek,	1
   S ellenségimet, mint Sámson,	1
   E szamárcsonttal verem meg!	1
   Szatmár, 1847. augusztus	1
SZÍVEM	1
   Isten, alkotál-e	1
   Több ily szívet is már	1
   Mint az én szivem?	1
   Volt-e másban is már	1
   Ily sokféle és ily	1
   Forró érzelem?	1
   Hű tanya ez a szív,	1
   Nemesebb barátság	1
   Hű tanyája ez.	1
   Elhagyott, elaggott	1
   Szüleim egyetlen	1
   Lágy párnája ez.	1
   Kert e szív, ahol leg-	1
   Illatosb virágid	1
   Nyílnak, szerelem!	1
   Bánya ez, amely a	1
   Szabadság számára	1
   Kardvasat terem.	1
   És mi szép, mi jó van	1
   A kerek világon,	1
   Melyet nem ölel,	1
   Melyhez imádása	1
   Nem hajolna le vagy	1
   Nem röpülne fel?...	1
   S egykor ez a szív is	1
   Megszünik dobogni,	1
   Mint a többiek;	1
   Egykor ez a szív is	1
   Megszünik dobogni...	1
   Néma lesz s hideg.	1
   Lenn a föld porában	1
   Össze fog vegyűlni	1
   Majd a többivel,	1
   S tán olyannal épen,	1
   Kit magasb indúlat	1
   Sosem gyujta fel.	1
   Oh nem! szívemet ne	1
   Bírja másokéval	1
   Ugyanaz a hely...	1
   Vegyétek ki, hogyha	1
   Meghalok, barátim,	1
   S égessétek el.	1
   Szatmár, 1847. augusztus	1
A SZÁJHŐSÖK	1
   Meddig tart ez őrült hangzavar még?	1
   Meddig bőgtök még a hon nevében?	1
   Kinek a hon mindig ajkain van,	1
   Nincsen annak, soha sincs szivében!	1
   Mit használtok kofanyelvetekkel?	1
   Évrül-évre folyvást tart a zaj,	1
   És nem ott-e, ahol volt, a nemzet?	1
   Nincs-e még meg minden régi baj?	1
   Tenni, tenni! a helyett, hogy szóval	1
   Az időt így elharácsoljátok;	1
   Várva néz rég s oly hiába néz az	1
   Isten napja s a világ reátok.	1
   Nyujtsátok ki tettre a kezet már	1
   S áldozatra zsebeiteket,	1
   Tápláljátok végre a hazát, ki	1
   Oly sokáig táplált titeket.	1
   Áldozat s tett, ez a két tükör, mely	1
   A valódi honfiút mutatja,	1
   De ti gyáva s önző szívek vagytok,	1
   Tettre gyávák s önzők áldozatra.	1
   Hiszem én, hogy mint a fák tavasszal,	1
   Megifjodnak a vén nemzetek,	1
   De ti hernyók új lombot nem adtok,	1
   Sőt a régit is leeszitek.	1
   S oh mi vakság! fölemelte még a	1
   Népszerűség őket paizsára,	1
   Az elámult sokaság, miképen	1
   Megváltóit, karjaiba zárja.	1
   Megváltók? ők a hon eladói,	1
   Elveszünk ez ordítók miatt...	1
   Rólok tudja ellenünk, hogy félünk,	1
   Mert a félénk eb mindég ugat.	1
   Én ugyan nem állok a sereghez,	1
   Mely kiséri őket ujjongatva,	1
   És ha egykor közibök vetődöm,	1
   Nem egyébért lépek e csapatba,	1
   Csak azért, hogy fölfordítsam majd ez	1
   Ál nagyok győzelmi szekerét,	1
   S haragomnak ostorával vágjam	1
   Arcaikra a bitó jelét!	1
   Szatmár, 1847. augusztus	1
VALAHOGY	1
   Várom, várom lakodalmam	1
   Nehezen,	1
   No de hiszen maholnap már	1
   Itt leszen,	1
   Nem a világ ez az egy hét,	1
   Lemorzsolom apródonként	1
   Valahogy.	1
   Szegény ember fia vagyok,	1
   Az apám	1
   Egy kunyhót sem, egy garast sem	1
   Hagy reám;	1
   Baj, baj! de nem olyan nagy baj,	1
   Azért mi csak elélünk maj'	1
   Valahogy.	1
   Menyasszonyom akaratos	1
   Kisleány,	1
   Én sem hajtok fejet minden	1
   Szó után,	1
   Tüzes patak a mi vérünk,	1
   Hanem azért csak megférünk	1
   Valahogy.	1
   Ma ő enged, holnap meg én	1
   Engedek,	1
   Igy elejét álljuk szépen	1
   A pörnek,	1
   És ha nappal összeveszünk,	1
   Este majd csak kibékülünk	1
   Valahogy.	1
   Szatmár, 1847. augusztus	1
ILYEN ÓRIÁST, MINT...	1
   Ilyen óriást, mint	1
   Én vagyok, ki látott?	1
   Ölemben tartom az	1
   Egész mennyországot!	1
   Borúlj rám, borúlj rám,	1
   Édes mennyországom,	1
   Felhőtlen szép egem,	1
   Fényes napvilágom!	1
   Istenem, istenem,	1
   Miért is teremted	1
   Olyan parányinak	1
   Az emberi keblet?	1
   Boldogságom nem fér	1
   Igy egészen belé,	1
   El kell tékozolnom,	1
   El kell sírnom felét.	1
   Megjövendöltem én,	1
   Hogy boldog leszek még.	1
   Hogy a bú nálam csak	1
   Átútazó vendég.	1
   Elmentél, messze is	1
   Jársz immár, búbánat,	1
   Csak eredj! képpel sem	1
   Fordulok utánad.	1
   Nézd, kedvesem, nézd, a	1
   Nap még le sem mene,	1
   Mégis már javában	1
   Szól a filemile.	1
   De hiszen ez nem is	1
   Madár danolása,	1
   Hanem csókjaidnak	1
   El-elcsattanása.	1
   Mint szelíd tavaszi	1
   Eső a rónára,	1
   Ugy hulldogál csókod	1
   Ajkamra, orcámra,	1
   Mindenik cseppjéből	1
   Egy-egy virág terem...	1
   Csókzáporos tavasz!...	1
   Virágos szerelem!...	1
   Szatmár, 1847. augusztus	1
SZÉCSI MÁRIA	1
   Zordon, de ragyogó lovagkor! kiégett	1
   Piros éjszaki-fény! ujra meggyujtalak,	1
   Képzetem fáklyája ujra meggyujt téged,	1
   S lángodnál látszik a tündérkert újolag,	1
   Melynek oly szép fája volt s oly szép virága:	1
   Vitézség cserfája, szerelem rózsája! - -	1
   Idősb Rákóczi György kétszáz esztendővel	1
   Ezelőtt elhagyta szép Erdélyországot,	1
   S a hitszabadságért küzdő seregével	1
   Bátran, elszántan a magyar földre vágott;	1
   Gömör bércei közt magas Murány vára	1
   Rá s katonáira nyilt kapukkal vára.	1
   Betlen szép özvegye volt, Szécsi Mária,	1
   Ki megérkezésén ekkép üdvezelte:	1
   "Üdvözlégy, fejdelem, Erdélynek hős fia,	1
   Lelked rokon s Szécsi Máriának lelke.	1
   Ugyanaz ügy köti össze lelkeinket,	1
   Azért kezet fogni mi gátolna minket?	1
   Itt van íme jobbom, add ide jobbodat,	1
   Bátran szoríthatod, bátran megrázhatod:	1
   Apám s férjem hős volt, hát sikoltásomat	1
   Asszony létemre is hallani nem fogod.	1
   Igy, Rákóczi bátya: most szent a frígy velem,	1
   Barátod barátom s ellened ellenem!"	1
   Tovább ment Rákóczi a frígykötés után,	1
   Serege kis részét hagyván csak ott őrül.	1
   Ha jön ellen, jőjön; csak mosolyog Murány	1
   Rá a víhatatlan sziklai tetőrül...	1
   Magas és meredek, fölnyúl a fellegig,	1
   Tán még a villám is alatta születik.	1
   Jött is az ellenség, pedig nem sokára,	1
   A haragra lobbant császár emberei;	1
   Őket a pártütő várnak ostromára	1
   Vitéz Veselényi Ferenc vezéreli.	1
   Követet nevez ki, hogy a várba menne,	1
   S vagy megadást hozna vagy harcot üzenne.	1
   Elindult a követ, be is bocsáttaték,	1
   Betlen szép özvegye kérdé: mit kivánna?	1
   "Vár kapitányával szólni óhajtanék."	1
   'Szólj, felelt a hölgy, én vagyok kapitánya.'	1
   Elbámult a követ, hogyne bámult volna?	1
   Ily kapitánnyal még sohasem volt dolga.	1
   Azután elkezdé s mondta mondókáját,	1
   Mely röviden hangzék, csak ennyibül állott	1
   "Megnyitjátok-e ti nekünk Murány várát?	1
   Vagy mi magunk nyissuk meg, azt akarjátok?"	1
   Kurta megtagadás volt a válasz érte,	1
   Azt is gúnyos, büszke mosolygás kisérte.	1
   Visszakullogott a követ a vezérhez,	1
   S eléje terjeszté, kivel és mit beszélt.	1
   Veselényi maga sem tudja mit érez?	1
   Mijét bántja e hír: szivét-e vagy eszét?	1
   Lelkére sötéten, sűrűn jött a felleg,	1
   És belőle ilyen villámok löveltek:	1
   "Ördög és boszorkány, még csak ez volt hátra,	1
   Hogy fejkötő ellen szögezzem ágyumat;	1
   Rá találok lépni, jó asszony, pártádra,	1
   S majd pártáddal együtt fejed is leszakad.	1
   Tán üres a konyhád, nincs mit kotyvasztanod,	1
   Hogy főzőkanál helytt most a kardot fogod.	1
   Sohasem hallotta ez asszony híremet?	1
   Veselényi hírét, hogy így ki mer kötni?...	1
   Holnap halvány lesz a hajnal, mert elijed,	1
   Olyan ágyudörgés miatt fog ébredni,	1
   S mire ő elszalad és a nap föltámad,	1
   Murány égő romján gyujtom meg pipámat.	1
   Hm, fegyveres asszony! furcsa, furcsa lehet,	1
   Olyanforma tán, mint szoknyában a férfi.	1
   Tehát amazonok csakugyan termenek,	1
   Melyekről nem egyszer hallottam regélni?...	1
   S mondja követem, hogy szép és ifju asszony.	1
   Meg kell látnom, igen, meg! el nem mulasztom."	1
   A vezérnek hosszu volt ez a nap, hosszu,	1
   Két madár szállott rá, türelmét ostromló;	1
   Tarka kiváncsiság és fekete bosszu,	1
   Kerepelő szarka és károgó holló.	1
   Végre jött az éj s ment, viradni is kezdett...	1
   A vár tetejéről lesz szép nézni eztet.	1
   Jött az ifju hajnal, az ékes levente,	1
   Ragyogó szép csillag a kócsagtoll fején,	1
   S vállán újdonat-új piros bársony mente;	1
   Igy jött elé fényes diadalszekerén...	1
   Megölte az éjet, fejét vette: vére	1
   Fölfeccsent egész a fellegek szélére.	1
   A köd pedig, az éj csüggeteg tábora,	1
   Mert fő nélkül maradt, futni kezde gyáván,	1
   S oszladozott számos apró csoportokra,	1
   És elbujt a völgyek legtitkosabb táján,	1
   Ott végső kétségbeesés szálla rája,	1
   S fölakasztá magát fenyőfák ágára.	1
   Ezalatt Murányon a nép talpon terme,	1
   Látván, hogy ott kinn az ellenség sem alszik.	1
   Fegyverre! kiáltá a vezér, fegyverre!	1
   Szava, mint pacsirta éneke, ugy hangzik,	1
   Mert Szécsi Mária volt a vezér maga,	1
   Vagy talán leesett a hajnal csillaga?	1
   Pej paripa tombolt, prüsszögöt alatta,	1
   Békétlenül rágván szájában a vasat;	1
   Oldalán aranyos kardját csattogtatta,	1
   Keblén acél páncél, fején acél sisak.	1
   Fényes volt páncéla, sisakja, szablyája,	1
   De legfényesebb volt szeme két gyémántja.	1
   Állt sorban a sereg, s előtte vezére,	1
   Várván, hogy megszólal a sok ágyú-torok,	1
   Melyek, kitéve a szomszéd hegytetőre,	1
   Néztek, mint a láncra-kötött komondorok.	1
   De ím, a várba az ágyúdörgés helyett	1
   Az ellenségtől egy új követ érkezett.	1
   Szép ifjú, amilyen csupán magyar lehet,	1
   Tüzes két szeme a bátorság fáklyája,	1
   Mely koporsóba vagy diadalhoz vezet...	1
   Mégis, nézzétek, hogy Máriát meglátja,	1
   Arca piros vére futni kezd, ugy rémlik,	1
   Fut lefelé mélyen, meg sem áll szivéig.	1
   Ott áll haloványan a vezérhölgy előtt,	1
   És, mint a nyelvetlen harang, oly szótalan.	1
   Mindenki gyávának, ijedtnek tartja őt,	1
   Csak Mária tudja, csak ő: mi baja van.	1
   Az asszony ne látna férfiak lelkébe?	1
   Ne látná, mennyire hatott be szépsége?	1
   S melyik asszonynak nincs kedvére, ha tetszik?...	1
   Egyet emelt fején a fiatal özvegy,	1
   Ajkát rejtett mosoly vonásai jegyzik,	1
   S a megzavarodott ifjuhoz közel megy.	1
   Egy ugrással vitte mellé paripája.	1
   Nagy nehezen megnyílt a követnek szája:	1
   "Asszonyom, mégegyszer küld hozzád a vezér	1
   Császári királyi fönségünk nevében.	1
   Add meg magad, add meg a várat, amíg kér.	1
   Megbánás terem a makacsság földében.	1
   Nézd, ott állanak az ágyu-oroszlánok,	1
   Melyek tüzet hánynak s halált bőgnek rátok."	1
   Mária mosolygott s szólni ekkép kezdett:	1
   "Köszönöm vezéred szíves jó'karatját,	1
   Hogy a fenyegető bajra figyelmeztet,	1
   De mondd meg, hogy azt itt fölöslegnek tartják.	1
   Küldje oroszlánit; mire idejutnak,	1
   Lábainknál, mint kiskutyák, meglapulnak.	1
   Magasak a sziklák, erősek a falak...	1
   És hogyha nem volna sem egyik, sem másik,	1
   Itt vannak kardjaink, hogy ótalmazzanak	1
   Vérünk kifolytáig, lélek-szakadásig!"	1
   S megüté oldalán a fölcsengő kardot,	1
   S lelkesedve tovább ily beszédet tartott:	1
   "Jertek, ha jöhettek. Ha gyöngék falaink,	1
   Megmutatjuk azt, hogy karjaink erősek.	1
   Eldőlhet a sánc, de bátorságunk nem ing.	1
   Meghalhatunk, de úgy halunk meg mint hősek.	1
   Ha itt e lobogó helyett más lengedez,	1
   Mi már azt nem látjuk, mert szemünk hunyva lesz."	1
   Végighallgatá a követ e beszédet.	1
   Vagy tán nem is hallá, csak azt asszonyt látta,	1
   S szemeitől lelke meggyulladt s ugy égett,	1
   Mint itéletkor majd az isten világa.	1
   Meghajtá magát - vagy meg sem hajtá talán -	1
   Ment, s vitte mélységes sebét baloldalán.	1
   Betlenné pediglen titkos kedvtelésben	1
   Küldé tekintetét a távozó után,	1
   S ezt gondolta: "Kár volt, tovább nem beszélnem,	1
   Maradt volna még itt, s nézett volna... reám.	1
   Szép ifjú! szemével több bajt okozhatna,	1
   Mint vezére minden fegyveres hatalma."	1
   Midőn már a követ a kapuhoz ére,	1
   Ahogy úgy fölszedte elszórt eszméletét.	1
   És a porkolábtól iróeszközt kére,	1
   Írt, s ily szókkal adta át megírt levelét:	1
   "Úgy jártam, barátom, mint járt hajdanában	1
   A zultán követe Mátyás táborában.	1
   Tudod, hogyan történt? a nagy király elé	1
   Vitték a törököt. 'A zultán üdvezel.'	1
   Megzavarodtában e két szót hebegé,	1
   S tovább nem mehetett elakadt nyelvivel.	1
   Miket el nem mondtam, mik reám bizattak,	1
   E levélbe írtam, add át asszonyodnak."	1
   Ezt cselekedni a porkoláb nem késék.	1
   Lohátról olvasta a hölgy az iratot.	1
   Jó, hogy meg nem láták nagy meglepetését,	1
   Mely miatt a lóról csakhogy le nem bukott.	1
   Le is szállt hirtelen, magát összeszedé,	1
   S tettetett közönnyel ment szobája felé.	1
   Alig várta, alig várta, hogy benn legyen,	1
   És midőn beére, páncélát ledobta,	1
   Hogy könnyebb, szabadabb lélekzetet vegyen,	1
   S zajló szíve meg ne repedjen alatta.	1
   Sisakja sem kellett, messze félreveté...	1
   Elég súly most szíve, mért terhelje fejét?	1
   És ha már nincs páncél, sem sisak fölötte,	1
   Mit csináljon a kard egyedűl oldalán?	1
   A kardot is többi fegyveréhez tette,	1
   S oly kimélve, mintha félne tőle talán.	1
   Igen, melyet eddig kivonva forgatott,	1
   Mostan félt a kardtól, bár hüvelyében volt.	1
   Marsból Venus termett. Igy változik által	1
   A haragos vihar bágyadt fúvalommá,	1
   Igy változik át, mely gyujtott sugarával,	1
   A tüzes nap, enyhe szelíd alkonyattá.	1
   És a szem, mely elébb villámot lövelt szét,	1
   Arca két rózsáját harmattal füröszté.	1
   Többször olvasá már a kapott levelet,	1
   S ujra elolvassa... reszket keze s lelke...	1
   "Gyönyörű szép asszony, szép mindenek felett!	1
   Egy eszem volt, azt is látásod elvette,	1
   De ez egy ész helyett adott ezer szivet...	1
   Csillagok csillaga, valamennyi tied!	1
   Kell, hogy még lássalak, az ütközet előtt,	1
   Melyben eleshetem. Kell, hogy meglássalak.	1
   A kárhozat keze vonna rám szemfedőt,	1
   Ha már nem látnálak, dicső tündéralak.	1
   Mutasd meg magad egy rövid pillanatban,	1
   Csak amig előttem szíved egyet dobban.	1
   Mondj akármily utat, hogy hozzád mehessek,	1
   Ha az alvilágon visz is az keresztül,	1
   És ha ott leszek, ha láttalak: öless meg!	1
   Szívesen veszem a halált is kezedbül. -	1
   Veselényinek irj vagy izenj, ha izensz,	1
   Mert, ki előtted volt, Veselényi Ferenc."	1
   E lángoló szavak voltak a levélben,	1
   De ki írná le azt, leírni ki tudná:	1
   Mi volt és mi nem volt Mária szivében,	1
   Amidőn szemeit e sorokon tartá?	1
   Tengeri szélvész ment át zajongó keblén,	1
   Fehér hullámait magasan emelvén.	1
   És e hullámok közt egy kicsiny kis sajka,	1
   A szív, hánykodott, de evezett vakmerőn;	1
   Egy egész világnak kincsét vitte rajta	1
   A félelmet hírből sem ismerő remény.	1
   Messze látszott még a part, de immár látszott;	1
   És, ha nem volna, ez adna bátorságot.	1
   "Irok neki," szólott a szép hölgy magában.	1
   Hosszan gondolkodott, gondolt is sok szépet,	1
   De mikor azt hitte, hogy már ott tollán van,	1
   Azt vette észre, hogy megint messze tévedt.	1
   Végre csak ezt írta válaszul hamarján:	1
   "Éjfélkor légy a vár délnyugati sarkán."	1
   Hogy ért Veselényi, hogy sem táborába?	1
   Mint tudhatnám én azt, hisz maga sem tudta.	1
   Bement, de nem soká maradt sátorába',	1
   Olyan kemény volt a medvebőr alatta.	1
   Puhább fekvőhelyért indult ki a dőre,	1
   S kapta magát, ráűlt egy sziklatetőre.	1
   Magas volt a szikla, szemközt Murányvárral,	1
   Hol leűlt a vitéz mélán elmerengve;	1
   Fenyőfa borítá sötét árnyékával,	1
   Mellette kis patak és kis madár zenge.	1
   Azt sem tudta eddig, van-e madárének?	1
   S most elhallgatta, s oly jólesett szivének.	1
   Végre bosszankodva szóla: "Istenemre,	1
   Ez asszony boszorkány, ugy megbüvölt-bájolt!	1
   Egy a gondolatom, s ez ő... szemeimre	1
   Vont az egész földet betakaró fátyolt.	1
   Nincs ezen fátyolnak csak egy kis nyilása,	1
   És ez is azért van, hogy szemem őt lássa.	1
   Oly szép, s olyan bátor! énhozzám illenék.	1
   Feleségem meghalt, és ezt bölcsen tette,	1
   Nem szerettem, szegényt; jósága volt elég,	1
   De nagyon sok gondja volt a feszületre.	1
   Nem mondom, hogy nem lett volna jó apáca,	1
   Kár is, hogy nem az lett, nagyon elhibázta.	1
   Szerelem, szerelem, te kedves szép vendég,	1
   Itt vagy végre, itt: de nem átkozlak-e meg,	1
   Hogy álmaiból e lelket fölserkentéd,	1
   Hogy megmozdítottad gránitkő-szívemet?	1
   Ha hidegen felel a forró levélre...	1
   Őrülés, ne vezess örvényed szélére!"	1
   Fölugrott és szinte fenyegetve nézett	1
   A vár felé, ugy ment vissza sátorába.	1
   Csaknem összeroskadt térde, hogy belépett,	1
   Mert ott Máriának levelét találta.	1
   Nagy volt, amig bontá, nagy volt lelki harca;	1
   S mi volt halványabb: a levél-e vagy arca? -	1
   Sokára ugyan, de csak eljött az éjfél,	1
   A szellemeknek e fényes fejedelme...	1
   Kinek koronája dúsabb az övénél?	1
   S több csillaggal kinek van megrakva melle?	1
   De most koronáját letevé, a holdat,	1
   S mellén a ragyogó rendjelek nem voltak;	1
   Egyszerű fekete felhőpalástban jött,	1
   Tán mert ő is titkos kalandokra készül,	1
   Miként Veselényi. - Sűrű bokrok között	1
   Állt ez s gondolkodék szíve szerelmérül,	1
   Rég gondolkodék már, midőn fenn az óra	1
   Lomha nyelve végre tizenkettőt szóla.	1
   Olyan hatalmasan dobogott kebele,	1
   Mintha azt belülről buzogány döngetné,	1
   Mert ím kötélhágcsó indul meg lefele;	1
   A vitéz elfojtott sohajjal köszönté:	1
   "Mennyországba megyek... vagy vérpadra talán...	1
   Mindegy!" ment, s belépett a vár kis ablakán.	1
   Mária fogadta, egyedűl várt rája,	1
   Egyedűl? nem... együtt ezer szépségével,	1
   Fehér kebelével, fekete hajával,	1
   Piros ajkaival, sötétkék szemével.	1
   Az asztalra téve reszketett a lámpa;	1
   Tán szerelemféltés volt reszkető lángja.	1
   "Eljöttem, asszonyom!" szólalt meg a lovag,	1
   "Nagyságos kegyedért vedd köszönetemet,	1
   Amit már megírtam, elmondjam újolag?	1
   Elmondjam, mennyire földúltad eszemet?	1
   Keblemnek egykori holt, rideg magánya	1
   Most a szerelemnek hangzatos tanyája.	1
   Reszket a szivem, de nem mint a rózsafa,	1
   Mely fölött elsuhant az esti fuvalom;	1
   Reszket a szivem, mint kárpáti szikla, ha	1
   Földindulás tör át alatta szilajon.	1
   Bástyás az én szivem; nagy szenvedély kellett,	1
   Hogy meghódíthassa e páncélos keblet.	1
   Oh de te, asszonyom, szólj, miért hivattál?	1
   Azért-e, hogy lássad kínomat s kinevess,	1
   Vagy talán azért, hogy rajtam szánakozzál?	1
   Inkább erre vagyok, mint arra érdemes...	1
   Vagy talán azért, hogy szerelmem hegyére	1
   Reményvárat építs... asszonyom, ezért-e?"	1
   "Ezért, sőt még többért," szólt Szécsi Mária,	1
   "Szeretlek tégedet, szívemet megnyeréd,	1
   Szívem már tiéd és kész rá hajolnia,	1
   Hogy bírd kezemet is... de egy föltételért.	1
   Ha igazán szeretsz, könnyü lesz a válasz:	1
   Szerelmem s kezemért pártom közé állasz?"	1
   "Nem!" szólt Veselényi gondolkodás nélkül,	1
   Szólt ünnepélyesen és határozottan,	1
   "Ezen föltétellel elmém meg nem békül,	1
   Kivánj akármi mást, mi hatalmamban van.	1
   Sokkal, sokkal drágább vagy te, mint életem,	1
   De becsületemet nem adom érted sem.	1
   Amely zászlónak én hűséget esküvém,	1
   Annak fogok élni, az alatt halok meg.	1
   És ha másnak adott eskümet megszegném,	1
   Hinnéd-e az esküt, melyet neked teszek?	1
   Ha szeretsz, asszonyom, úgy kivánj egyebet,	1
   Különben, tört szívvel, de mégis elmegyek."	1
   Mária csendesen, némán nézte a hőst,	1
   Ajaka nem szólott, csak szíve dobogott.	1
   "Ily nagynak hittem és ohajtottam is őt!"	1
   Lelkének mélyében ekkép gondolkodott,	1
   "Oh de most mit tegyek? mihez tartsam magam?	1
   Én törjek hűséget, én szegjem-e szavam?"	1
   Azután fennszóval mondá a vitéznek,	1
   S szavában tettetett haragláng lobogott:	1
   "Jól van; ha én értem nem jösz: kényszerítlek	1
   Pártomhoz... e várat elhagyni nem fogod.	1
   Itt maradsz, s ha nem kell menyasszonyi ágyam,	1
   Erre fekszel, és ez nincs megvetve lágyan."	1
   S megnyitván egy ajtót a vérpadra mutat,	1
   Mely állott a szomszéd szobában sötéten.	1
   Veselényi látja... a félelem utat	1
   Nem talál szivéhez, de bántja a szégyen.	1
   "Bolond, aki vagyok, szerelem bolondja!"	1
   Ezt gondolja s tudtán kívül el is mondja.	1
   "Oh én bolond! hisz ezt gyaníthattam volna,	1
   Sőt gyanítottam is... és mégis eljöttem.	1
   Végeztesd, asszonyom, hol van a vérszolga?	1
   Mert nem igen van több szó közted s közöttem.	1
   Üttesd le fejemet, és ahol elásnak,	1
   Tétess szamárfület síromhoz fejfának.	1
   Gyalázat, gyalázat! kit a harc istene	1
   Nem mert bántani, ím asszonyi csel ejt meg. -	1
   De mért zúgolódom, miért ő ellene?	1
   Hiszen minden ember úgy arat, amint vet.	1
   Végeztess ki, hamar végeztess, asszonyom.	1
   Nem átkozlak téged, magamat átkozom."	1
   "Nem, nem a vérpadra!" kiált föl az asszony.	1
   "Ide karjaimba, forró karjaimba!	1
   Nincs hatalom, ami tőlem elszakasszon,	1
   Sorsom és sorsod egy csillagra van írva.	1
   Ha már egyikünknek meg kell szegni hitét,	1
   Én szegem meg, legyen sértetlen a tiéd.	1
   Tudom, mit várhatok pártom híveitől,	1
   De lesz annyi erőm, hogy eltűrjem érted,	1
   S a jövendő tán majd szelidebben itél,	1
   S ha le nem mossa is a foltot, mely érhet,	1
   Legalább elfödi, s megbocsát a nőnek,	1
   Hogy elfelejtette végét szerepének.	1
   Mert csak szerep s nem más az asszonyvitézség,	1
   Elhagyom a csata térét, a színpadot;	1
   A kardot, a páncélt nem nekünk készíték,	1
   Szégyenlem, hogy vele kezem kontárkodott.	1
   Fölveszlek, szerelem eldobott rózsája,	1
   Asszonyok fegyvere, királyi pálcája!"	1
   És rövid nap mulva az ágyúk dörgének,	1
   De csalatkoznék, ki ostromnak gondolná,	1
   Lakodalmat adtak hírül a vidéknek,	1
   A hős vezér s a szép özvegy lakodalmát.	1
   Meddig tartott, meddig nem a lakodalom?	1
   Nem tudom, de víg és zajos volt, mondhatom. -	1
   Kétszáz esztendővel utóbb, hogy itt jártam,	1
   Híre sem volt többé az egykori zajnak.	1
   Az elhagyott, az elpusztult Murányvárban	1
   Vadrózsa-bokrok közt halk szellők susogtak.	1
   Letörtem egy rózsát s magammal hoztam őt...	1
   Talán a szép asszony szíve porábul nőtt... -	1
   Szatmár, 1847. augusztus 29-e előtt	1
ŐSZ ELEJÉN	1
   Üres már a fecskefészek	1
   Itt az eszterhéj alatt,	1
   Üres már a gólyafészek	1
   Tetejében a kéménynek...	1
   Vándor népe ott halad.	1
   Ott a messzeség homályin,	1
   Ott az égnek magasán.	1
   Látom még, mint kis felhőket,	1
   Vagy már nem is látom őket?	1
   Csak úgy képzelem talán.	1
   Elröpűlnek, elröpűlnek,	1
   Tavasz s nyár vendégei,	1
   És őket már nemsokára	1
   A kertek s mezők virága	1
   S a fák lombja követi.	1
   Mint szeszélyes hölgy, a mennybolt	1
   Majd borul, majd kiderűl.	1
   Ajka még mosolyg, s szemébe	1
   Könny tolúl... ennek sincs vége,	1
   S ajkán ujra mosoly űl.	1
   Bús mosolygás és vidám könny!	1
   Csodálatos keverék.	1
   Észrevétlen karon fogja	1
   És egy más világba vonja	1
   A merengés emberét.	1
   Órahosszat elmerengek,	1
   És ha egy elejtett tárgy	1
   Vagy harang, amely megkondul,	1
   Fölriasztott álmaimbul:	1
   Elmém, nem tudom, hol járt?	1
   Szatmár, 1847. szeptember 1-7.	1
BUCSÚ A NŐTELENSÉGTŐL	1
   Tőled válok, legrégibb barátom,	1
   Nőtelenség, tőled válok el;	1
   Majd huszonöt évi bajtársam vagy,	1
   Búcsu nélkül nem hagyhatlak el.	1
   Ne neheztelj, hogy ki oly hived volt,	1
   Rajtad most ily hirtelen kiad.	1
   Megosztottam véled ifjuságom,	1
   Hagyd magamnak férfikoromat.	1
   Szeretélek, mint tán senki más nem,	1
   Hogyha intél, én szót fogadék,	1
   Mentem én, a regényes kalandok	1
   Zászlaját amerre lengetéd.	1
   Messze vittél, sokfelé ragadtál,	1
   Elfáradtam, megpihenni kell...	1
   Nyoszolyám lesz kedvesem két karja	1
   S fejér párnám a puha kebel.	1
   Mosolyognak ifju cimboráim,	1
   Gúnymosoly, mely ajkról-ajkra jár,	1
   S szánakozva mennek el mellettem...	1
   Savanyú a szőlő, ugyebár?	1
   Én valóban szánalomra méltó,	1
   Szánalomra oly méltó vagyok,	1
   Piszkosabbnál piszkosabb csárdákba	1
   Estenként nem barangolhatok.	1
   Nem szabad már, csak egyet, szeretnem,	1
   És ez is csak engemet szeret,	1
   Nem úgy, mint az ő jó szeretőik,	1
   Kik szeretnek százat, ezeret.	1
   Isten hozzád, nőtlenség barátom!	1
   Haragszol vagy nem haragszol rám:	1
   Már ezentúl hátamat látod csak,	1
   Örömiddel végkép jóllakám.	1
   Isten hozzád, vidd el tarka zászlód	1
   Másfelé, hogy új hivet szerezz,	1
   Fejér zászló kell nekem már, és az	1
   Feleségem fejkötője lesz.	1
   Szatmár, 1847. szeptember 1-7.	1
A KISBÉRES	1
   Nem ül kevélyebben a huszár a lovon,	1
   Mint az a kisbéres a vendégoldalon,	1
   Behordta a szénát gazda padlására,	1
   Üres szekerével ballag a tanyára.	1
   Hat címeres ökör sétál a szekérrel,	1
   Legelöl a hajszás nagy csengetyűjével,	1
   Ritka egy csengetyű, oly hangos a szava:	1
   Harangnak illenék holmi kis faluba.	1
   Kiált a kisbéres: "Cselő, csákó, cselő!"	1
   S a szekérből a nagy ostort veszi elő,	1
   Kétöles a nyele, három a kötele,	1
   Irgalmatlanul elkezd pattogni vele.	1
   Kati ott gyomlál a kis kertben serényen,	1
   Mikor a szekér a házok előtt mégyen,	1
   Még ki sem pillantott, és már ráismére	1
   Ostora hangjáról a béreslegényre.	1
   Ugy megörűlt rajta, hogy nagy örömébe'	1
   Nem paréjt, hanem egy szép virágot tépe;	1
   Ha már ki van tépve, mit csináljon vele?	1
   Nyujtja sövényen át a kisbéres fele.	1
   A kisbéres pedig koránsem az, aki	1
   Az ajándékot nem szokta elfogadni,	1
   Kivált, ha neki azt szép leány kinálja,	1
   S legkivált ha az a szép leány babája.	1
   Elfogadta, föl is tüzte kalapjára,	1
   S fölugrott megint a szekér oldalára,	1
   És közéje vágott szép hat tinajának,	1
   S most még kevélyebben tartott a tanyának.	1
   Mit fejében gondolt s érezett szivében,	1
   Mit el nem mondhata ott hirtelenében:	1
   Azt utjában olyan szépen elfütyölte,	1
   Hogy a pacsírták is tanulhattak tőle.	1
   Szatmár, 1847. szeptember 1-7.	1
AZOKON A SZÉP KÉK HEGYEKEN TÚL...	1
   Azokon a szép kék hegyeken túl	1
   Fogsz te élni, kedvesem, ezentúl,	1
   Ott fogsz élni boldog férjed mellett,	1
   Kit boldoggá egyedűl szived tett;	1
   Napkeletről messzebb napkeletre	1
   Jössz velem, hogy mulathass kedvedre,	1
   Odaviszlek szép Erdélyországba,	1
   Láposvölgyi regényes magányba.	1
   Hiszem, hiszem, hogy vidáman élünk,	1
   Mert ott csak a természet lesz vélünk,	1
   A dicső, az örökszép természet,	1
   Kinek arcát oly gyönyörrel nézed,	1
   Mert tudod, hogy leghivebb barátom,	1
   Kit sohasem kaptam hazugságon,	1
   Ki elűzi a lélek kigyóit,	1
   Ki sohasem sebesít, de gyógyit.	1
   Ottan élünk a világtol távol,	1
   Semmi sem jut el hozzánk zajábol,	1
   Csak az a halk, tengerféle morgás,	1
   Mely a zajnak csak viszhangja, nem más,	1
   S mely meg nem zavarja álmainkat,	1
   Sőt még költőibb álmakba ringat.	1
   Odaviszlek, egyetlen virágom	1
   A nagy földön, e nagy pusztaságon,	1
   Ott gyakorlom én be ezt a régen	1
   Óhajtott szót: kedves feleségem!	1
   Szatmár, 1847. szeptember 1-7.	1
A SIVATAG LAKÓI	1
   Ott a zerge a kősziklán	1
   S legelészi a mohot,	1
   Ott van a sas, fenn-röptében	1
   Közelíti a napot,	1
   Ott a liget fái közt zeng	1
   Az apró madársereg,	1
   Ott a fák alatt a kígyó	1
   Csúszik-mászik és sziszeg,	1
   Ott van a strucc, a homokba	1
   Dugta ostoba fejit,	1
   Ott a krokodíl a sásban	1
   Sírja sátán-könnyeit,	1
   Ottan ássa a hiéna	1
   A halottak lakhelyét,	1
   Ott a tigris, üvöltözve	1
   Vérszemmel néz szerteszét...	1
   Egy hiányzik: az oroszlán;	1
   Hol vagyon ő? hova lett?	1
   Tán megölték? tán eltévedt,	1
   Járván messze földeket?	1
   Messze járt, de el nem tévedt,	1
   És vadásztak bár reá,	1
   Meg nem ölték, nem ölhették,	1
   Mert magát ő nem hagyá.	1
   De csatája hosszu, nagy volt	1
   S megviselte erejét,	1
   S hogy ezt ismét összeszedje,	1
   Csendes helyre rejtezék.	1
   Nyugszik a fáradt oroszlán	1
   Pálmafának ernyején...	1
   Nyugszom én fáradt oroszlán	1
   Feleségem kebelén.	1
   Koltó, 1847. szeptember 9.	1
FÖLÖSLEGES AGGALOM	1
   Világdöntő kacajra	1
   Nyilnék meg ajakam,	1
   Ha olyan szörnyüképen	1
   Nem szégyelném magam;	1
   Mindeddig azt hittem, hogy én	1
   Okos emberként ragyogok,	1
   Pedig nem volt s nincs s nem leszen	1
   Oly tökfilkó, mint én vagyok!	1
   Előre-hátra engem	1
   Az élet hányt-vetett,	1
   Epedve szomjazám már	1
   A nyúgodt életet;	1
   S mit tettem? megházasodám,	1
   Hogy kipihenjem magamat...	1
   Házasság s nyugalom! van-e	1
   Ennél bolondabb gondolat?	1
   S barátim miattam	1
   Aggódtak rémesen,	1
   Hogy vélem együtt szépen	1
   Majd lantom is pihen,	1
   Mivel szélnek kell fujnia,	1
   Hogy zugjon a fák levele,	1
   S szélcsendben ugy hallgat, miként	1
   A fák, az ember kebele.	1
   Kérlek, kedves barátim,	1
   Hogy ne aggódjatok,	1
   Mint eddig nem hallgattam,	1
   Eztán sem hallgatok,	1
   Sőt még majd nem is győzitek	1
   Végighallgatni lantomat...	1
   Házasság s nyugalom! van-e	1
   Ennél bolondabb gondolat?	1
   Koltó, 1847. szeptember	1
BESZÉL A FÁKKAL A BÚS ŐSZI SZÉL...	1
   Beszél a fákkal a bús őszi szél,	1
   Halkan beszélget, nem hallhatni meg;	1
   Vajon mit mond nekik? beszédire	1
   A fák merengve rázzák fejöket.	1
   Dél s est között van idő, nyujtózom	1
   A pamlagon végig kényelmesen...	1
   Keblemre hajtva fejecskéjét, alszik	1
   Kis feleségem mélyen, csendesen.	1
   Egyik kezemben édes szendergőm	1
   Szelídeden hullámzó kebele,	1
   Másik kezemben imakönyvem: a	1
   Szabadságháborúk története!	1
   Minden betűje üstököscsillagként	1
   Nyargal keresztül magas lelkemen...	1
   Keblemre hajtva fejecskéjét, alszik	1
   Kis feleségem mélyen, csendesen.	1
   Arany csal s ostor kerget tégedet	1
   A zsarnokért megvíni, szolganép,	1
   És a szabadság? egyet mosolyog,	1
   S mind, aki híve, a harctérre lép,	1
   S érette, mint a szép lyánytól virágot,	1
   Sebet, halált oly jókedvvel veszen...	1
   Keblemre hajtva fejecskéjét, alszik	1
   Kis feleségem mélyen, csendesen.	1
   Hány drága élet hullt már érted el,	1
   Oh szent szabadság! és mi haszna van?	1
   De lesz, ha nincs: tiéd a diadal	1
   Majd a csatáknak utósóiban,	1
   S halottaidért bosszut is fogsz állni,	1
   S a bosszuállás rettentő leszen!...	1
   Keblemre hajtva fejecskéjét, alszik	1
   Kis feleségem mélyen, csendesen.	1
   Vérpanoráma leng előttem el,	1
   A jövendő kor jelenései,	1
   Saját vérök tavába fúlnak bé	1
   A szabadságnak ellenségei!...	1
   Egy kis mennydörgés szívem dobogása,	1
   S villámok futnak által fejemen,	1
   S keblemre hajtva fejecskéjét, alszik	1
   Kis feleségem mélyen, csendesen.	1
   Koltó, 1847. szeptember	1
AZ EMBER	1
   Nincs nevetségesebb az embernél,	1
   Oly kevélységben, olyan gőgben él!	1
   A világot fitymálják ajkai,	1
   S minth' az eget akarná szántani	1
   Orrával, oly magasra tartja fel.	1
   Kevély ember, miben kevélykedel?	1
   Egy szempillantásnál mi rövidebb?	1
   Ember barátom, a te életed.	1
   Rohanva jő az idő s elrohan,	1
   Egy kezében bölcsőd pólyája van,	1
   S másikban koporsódra szemfödel.	1
   Kevély ember, miben kevélykedel?	1
   S mit végezhetsz egy pillantás alatt?	1
   Hódítál népeket, országokat?	1
   Hódítani csak gyávákat lehet,	1
   S az uralkodás ilyenek felett	1
   Dicsőség? ezt csak szégyenelned kell.	1
   Kevély ember, miben kevélykedel?	1
   S ha dicsőséget szerzél, nagy nevet?	1
   Veled hal meg s a föld alá viszed,	1
   Vagy, mint hű eb, kísér ki sírodig,	1
   S ott őrzi azt egy pár kis századig,	1
   S elébb-utóbb éhen-szomjan vesz el.	1
   Kevély ember, miben kevélykedel?	1
   Dicsőséged, neved maradjon! hol?	1
   A nép is elvesz, melyhez tartozol.	1
   Az ország, melyben most él nemzeted,	1
   Tenger volt egykor, s újra az lehet,	1
   S e föld is semmiségbe oszlik el.	1
   Kevély ember, miben kevélykedel?	1
   Koltó, 1847. szeptember	1
AMIÓTA ÉN MEGHÁZASODTAM...	1
   Amióta én megházasodtam,	1
   Valóságos fejdelem vagyok,	1
   Trónusom a karszék, és pipámnak	1
   Hosszú szára a királyi bot.	1
   Ekkép űlök a szörnyü méltósággal,	1
   S elfogadom kegyelmesen itt	1
   - Akik jőnek audienciára -	1
   Országomnak jobbágy népeit.	1
   Ott egy lyányka rózsaszín ruhában...	1
   Mert lyány vagy s még szép is a felett,	1
   Legelőször is veled beszélek,	1
   Jer, hugám, az elsőség tied.	1
   Kis hamis lyány! mért kerültél eddig?	1
   Csak nevedről ismerhettelek,	1
   Azt tudám csak, hogy Örömnek hínak,	1
   Kergetélek, s el nem értelek.	1
   Ámde végre birtokomba estél,	1
   Meghódítám tündér-szárnyadat,	1
   Kertészem vagy, te növelsz naponként	1
   Homlokomra fris virágokat.	1
   Szép virágok színre és illatra,	1
   Milyeket csak tündérkéz növel,	1
   És közöttök a tövis csiklandja	1
   Csak fejemet s nem karcolja fel. -	1
   Lépj elő, te hosszú száraz ember,	1
   Mélyszemű és sápadtarcu Gond,	1
   Vagy maradj csak, ajkad mindig olyan	1
   Prózai históriákat mond;	1
   Balgatag, ki ily dicső napokban	1
   Kenyeret és ruhát emleget,	1
   Hordd el magad! bár rövid az élet,	1
   Beszélgethetünk még eleget. -	1
   S te is itt vagy, te is megjelentél?	1
   Dúlt arcoddal, sötét Fájdalom!	1
   Nem remeg kend, örök ellenségem,	1
   Hogy ezennel fölakasztatom?	1
   Mély sebeket hasítál szivembe,	1
   Melyek néha most is vérzenek!	1
   Mit csináljak most veled?... ne búsulj,	1
   Kegyelmesen megkegyelmezek.	1
   Egymás ellen hosszu harcot vívtunk,	1
   A diadal hozzám esküvék;	1
   Nagylelkű leszek, mert a győzőnek	1
   Dicsősége a nagylelküség - -	1
   Mily zaj ez kinn?... Pegazusom tombol,	1
   Tán megrúgta valamely szamár,	1
   Vagy tán azért nyugtalankodik, mert	1
   Engem olyan rég nem láta már.	1
   Várj, lovacskám, majd tiporhatod még	1
   A felhőket jó gazdád alatt,	1
   Várj egy kissé, hagyd élvezni mostan	1
   Fejedelmi nyugodalmamat.	1
   Koltó, 1847. szeptember	1
SZEPTEMBER VÉGÉN	1
   Még nyílnak a völgyben a kerti virágok,	1
   Még zöldel a nyárfa az ablak előtt,	1
   De látod amottan a téli világot?	1
   Már hó takará el a bérci tetőt.	1
   Még ifju szivemben a lángsugarú nyár	1
   S még benne virít az egész kikelet,	1
   De íme sötét hajam őszbe vegyűl már,	1
   A tél dere már megüté fejemet.	1
   Elhull a virág, eliramlik az élet...	1
   Űlj, hitvesem, űlj az ölembe ide!	1
   Ki most fejedet kebelemre tevéd le,	1
   Holnap nem omolsz-e sirom fölibe?	1
   Oh mondd: ha előbb halok el, tetemimre	1
   Könnyezve borítasz-e szemfödelet?	1
   S rábírhat-e majdan egy ifju szerelme,	1
   Hogy elhagyod érte az én nevemet?	1
   Ha eldobod egykor az özvegyi fátyolt,	1
   Fejfámra sötét lobogóul akaszd,	1
   Én feljövök érte a síri világból	1
   Az éj közepén, s oda leviszem azt,	1
   Letörleni véle könyűimet érted,	1
   Ki könnyeden elfeledéd hivedet,	1
   S e szív sebeit bekötözni, ki téged	1
   Még akkor is, ott is, örökre szeret!	1
   Koltó, 1847. szeptember	1
ELÉRTEM, AMIT EMBER ÉRHET EL...	1
   Elértem, amit ember érhet el:	1
   Boldogsággal csordultig e kebel!	1
   Ölemben kedves ifju feleség,	1
   Milyenről lelkem annyit álmodék,	1
   Midőn virágaid közt, képzelet,	1
   Mint mámoros pillangó repkedett;	1
   Ölemben egy oly asszony, akinek	1
   Tündérek adják a testvér nevet,	1
   Ölemben a legdrágább földi kincs...	1
   Oly boldog vagyok, hogy reményem sincs!	1
   Miért is volna nékem a remény?	1
   A nem-továbbat már elértem én.	1
   Mi volna könnyebb? mint lemondanom	1
   Mostan terólad, honfi-aggalom,	1
   Terólad, kínos hazaszeretet,	1
   Ki mindörökké téped a szivet,	1
   S magamnak szedni, mit az óra ád,	1
   Istenre bízván más búját, baját... -	1
   De el nem hagylak, hazám, tégedet,	1
   Múltat, jövendőt, mindent eltemet	1
   Boldogságomnak tenger-özöne,	1
   Csak szent oltárodat nem önti le.	1
   Veled sohajtok, hazám, mint elébb,	1
   A kedvezőbb, a szebb idő felé,	1
   Mely töviskoronádat leveszi,	1
   S helyébe a dicskoszorút teszi,	1
   Veled sirok, ha fájnak sebeid,	1
   - Miket rajtad haramják keze nyit, -	1
   Veled sirok, hogy fázol, éhezel,	1
   S nincs részvevőd sem távol, sem közel,	1
   Veled sirok, hogy korcsok fiaid,	1
   S hivom le rájok isten átkait,	1
   S veled szégyenlem, hogy a nagyvilág	1
   Téged, szegény hazám te, meg se' lát,	1
   Hogy, aki rajta egykor úr valál,	1
   És reszketett parancsod hanginál,	1
   Most rája nézve nem is létezel...	1
   S érted teszek majd, hogyha tenni kell!	1
   Koltó, 1847. október	1
KAZINCZY GÁBORHOZ	1
   Miljók nevében emelem szavam,	1
   Miljók nevében mondom el neked	1
   A köszönet, a hála szavait,	1
   Hős pályatársam, lelkem rokona:	1
   A nép nevében! melynek híve vagy,	1
   Melyért csatázol bátran és vitézül.	1
   Szentebb, mint a keresztesháborúk.	1
   Szentebb a harc, amelyet vív e század,	1
   Melynek te, mint én, katonája vagy.	1
   Ott fekszik, mint egy új Prometheus.	1
   Évezred óta a bilincsre-vert nép,	1
   És rágja máját a saskeselyű,	1
   És vérzi lábát és kezét a lánc.	1
   Le fogjuk rázni róla a vasat,	1
   S elűzzük tőle a saskeselyűt!	1
   Mienk, mienk lesz majd a győzelem,	1
   Mert jó az ügy, mely fölfegyverze minket,	1
   Mert a jó ügynek végre győzni kell.	1
   Az ellenségé még a hatalom,	1
   Kicsiny, kicsiny még a mi seregünk, de	1
   Akik vagyunk, mind elszánt férfiak,	1
   S ha ott a többség, itten az erő,	1
   Mert a mi fegyverünk az élesebb,	1
   Mert az igazság a mi fegyverünk.	1
   S nem volna messze már a diadal,	1
   Ha minden harcos olyan volna, mint te,	1
   Szavával olyan fél-mindenható!	1
   Föl, föl, barátom, hangoztasd szavad,	1
   Áraszd ki lelked e lángözönét,	1
   Hogy föllobbantsd a rokon szíveket,	1
   S hogy szétégesd az ellenség hadát!	1
   Dörögd a gőgnek és a butaságnak	1
   A rá jövendő végitéletet.	1
   Föl, föl, barátom, csüggedetlenűl	1
   S nem tántorogva egy pillantatig sem!	1
   A díj, amelyet egykor aratunk,	1
   Küzdelmeinkhez méltó díj leszen...	1
   De mit beszélek? mért említem ezt?	1
   Nem fáradunk mi jutalom-reménnyel,	1
   Mint a hazugság aljas zsoldosi,	1
   De önzés nélkül, isten-ihletésből,	1
   Mint hajdanában az apostolok!	1
   Koltó, 1847. október	1
AZ UTÓSÓ VIRÁGOK	1
   Őszi idő a javából,	1
   A természet homlokáról	1
   Minden szépet leragad.	1
   Nincsen a mezőkön semmi,	1
   Még a kertben is keresni	1
   Kell már a virágokat.	1
   Kis Juliskám összeszedte	1
   És bokrétává kötötte	1
   A maradék szálakat.	1
   Jól tevéd, kis feleségem,	1
   Kedvet szerzesz evvel nékem	1
   S tán velök sem tész roszat.	1
   Már ha úgyis halniok kell,	1
   Haljanak hát legalább el	1
   Itt, hol látják szemeink;	1
   Könnyebb lesz talán halálok,	1
   Hogyha azok néznek rájok,	1
   Akik őket szeretik.	1
   Koltó, 1847. október	1
EGYKOR ÉS MOST!	1
   Egykor és most! egykor és most!...	1
   Ép ilyen volt az idő,	1
   Mint most, ily hideg, zimankós,	1
   Így szakadt le az eső.	1
   Nagyon jól jut az eszembe,	1
   Még a napját is tudom:	1
   Ballagott egy ifju kinn a	1
   Pocsétás országuton.	1
   Bús arccal, kopott ruhában	1
   Ahogy ottan ballaga,	1
   Olyan volt, mint egy vándorló	1
   Leveletlen őszi fa.	1
   Csak ment, csak ment, s ha előtte	1
   Kétfelé tért el az ut,	1
   Nem kérdezte senkitől sem:	1
   Ezen s ezen hova jut?	1
   Mindegy volt őrája nézve,	1
   Ha jobbra, ha balra ment;	1
   Sehol sem várt rá meleg ház	1
   És meleg szív odabent.	1
   Megmondjam-e, feleségem,	1
   Hogy ez ifjuból mi lett?	1
   Ne sajnáld őt, éli már ő	1
   A mennyei életet.	1
   Hanem ebből azt ne hidd, hogy	1
   Elment az élők közűl;	1
   Annyiban van csak, hogy ő már	1
   Itt a földön üdvezűlt.	1
   Itt van e meleg szobában,	1
   S ajka forró ajkadon,	1
   Kedves drága feleségem,	1
   Édes szép kis angyalom!	1
   Koltó, 1847. október	1
A SZERELEM ORSZÁGA	1
   Álmodtam a minap...	1
   Már nem tudom, hogy ébren-e vagy alva?	1
   Csak azt tudom, hogy álmodám.	1
   Ah, milyen szép álom vala!	1
   Most amidőn leírom,	1
   Kezem még most is reszket... a gyönyörtől!	1
   Ballagva mentem hosszu úton,	1
   Azaz, hogy nem ballagva,	1
   Sőt inkább sebesen,	1
   Mert puszta volt a táj, amerre jártam,	1
   Olyan puszta, olyan prózai,	1
   E tájnál csak lakói voltak	1
   Még prózaibbak...	1
   Oly szenvedélytelen, nyugodt pofák!	1
   Siettem el, siettem el,	1
   Hogy mentül hamarabb	1
   Mögöttem hagyjam e	1
   Boszantó tájt s boszantóbb arcokat.	1
   Elvégre értem egy magas kerítést,	1
   Amelynek gyémánt kapujára	1
   Ez volt fölírva szivárvány-betűkkel:	1
   "A szerelem országa."	1
   Vágy-szomjasan	1
   Kaptam meg a kilincset	1
   És bényiték,	1
   S mit láttam! égi látomány!	1
   Előttem állt a legdicsőbb vidék,	1
   Minőt a festők és a költők	1
   Müvészi mámorukban	1
   Teremteni csak képesek,	1
   Amilyen tán csak a paradicsom volt.	1
   Virító széles hosszu völgy	1
   Ezer virággal s oly nagy rózsafákkal,	1
   Amekkorák másutt a tölgyek.	1
   Középütt sétált egy folyó,	1
   És vissza-visszafordult	1
   A helyre, melyet egyszer elhagyott már,	1
   Mikéntha fájna nékie	1
   Végképen elszakadni tőle.	1
   A láthatár szegélye	1
   Regényes kősziklák valának,	1
   Melyek fején	1
   Arany felhők lebegtek	1
   Fürtök gyanánt.	1
   Elálmélkodva néztem e vidéket,	1
   Feledve még az ajtót is betenni,	1
   Midőn beléptem.	1
   Sokáig álltam a küszöbnél,	1
   Mig végre szinte öntudatlanúl	1
   Beljebb-beljebb vont a vidék varázsa.	1
   Először is virágos réteken	1
   Mentem keresztül. Ifju emberek	1
   Jártak körűlem, mindegyik	1
   Lehajtott fővel, mintha tűt keresne.	1
   Kiváncsi lettem és megkérdezém,	1
   Hogy mit keresnek olyan gondosan?	1
   S felelt egy, hogy mérges füvet.	1
   Mérges füvet? s mivégre?	1
   "Hogy kifacsarjam s megigyam levét."	1
   Megdöbbenék s gyorsan tovább haladtam,	1
   S fáradva értem	1
   Az első rózsafához,	1
   S alája ültem, hogy ott megpihenjek,	1
   De amidőn letelepedtem,	1
   Oh borzalom! fejem fölött	1
   Egy ifju lógott fölakasztva.	1
   Elrohanék a másik fához	1
   S a harmadikhoz és a negyedikhez	1
   És így tovább, mindig tovább,	1
   De nem pihenheték sehol,	1
   Mert mindenik fán	1
   Függött egy ember.	1
   Túl a folyón, túl a folyón!	1
   Gondoltam, ott a boldog szerelem.	1
   S szaladtam a folyó felé.	1
   Csónakba űltem, s gyorsan evezék,	1
   De húnyt szemekkel,	1
   Mert a habokban egy-egy holt tetem	1
   Ütötte föl magát,	1
   S a partról, mint a megriasztott békák,	1
   Ugráltanak be ifjak és leányok.	1
   Átértem a vizen,	1
   S hah, itt is mindenütt	1
   A régi látomány!	1
   Méregpohár, akasztott emberek,	1
   Mindenhol ez. mindig csak ez,	1
   S hátúl a sziklák ormiról	1
   Veték le mások magokat,	1
   S alant a völgynek éles kövein	1
   Kifeccsent szívökből a vér	1
   S fejökből a velő.	1
   Kétségbeesve nyargalék	1
   Mindenfelé, mindenfelé,	1
   De mindenütt a régi látomány:	1
   Dúlt arcok és öngyilkolás!...	1
   Csupán csak a táj és az ég mosolygott.	1
   Koltó, 1847. október	1
MENNY ÉS FÖLD	1
   Isten hozzád, gyönyörű hazugság,	1
   Eszményképek, ábrándok világa!	1
   Már kezemben tartom ajtód kulcsát,	1
   Még egy perc s örökre zárva lész.	1
   Túl az éjnek fejér szivárványán,	1
   A tejúton túl röpűltem egykor,	1
   S ott az égi magasokban járván	1
   Épitélek, szép tündérvilág.	1
   Ott töltöttem ébren álmodozva	1
   A csapongó ifjuság időit,	1
   Álmaimnak nem volt vége-hossza,	1
   S szebbnél-szebbek voltak álmaim.	1
   De az álom bármi szép, csak álom,	1
   S hogyha ma nem, holnap elmulandó;	1
   Elment, elment pajkos ifjuságom,	1
   Fölkeltett a komoly férfikor.	1
   Isten hozzád, ábrándok világa!	1
   Miért várjak, amíg összeomlasz	1
   S romjaidnak eltemess alája?...	1
   Jobb, leszállnom innen idején.	1
   Le a mennyből, le tehát a földre!	1
   Vígy le, vígy le, képzeményim szárnya,	1
   Mielőtt lebuknám összetörve,	1
   Mint lebukott egykor Phaëton.	1
   Hogy jön e könny szemem pillájára?	1
   Aggalom s bú, hagyjatok, hadd menjek,	1
   Hisz a föld az emberek hazája,	1
   Embereknek csak a föld való;	1
   S ha nem is oly szép ez, mint szeretnők,	1
   Nem is oly rút, mint az ifju véli...	1
   Nincs itt angyal, ámde nincs is ördög,	1
   S ha van itt tél, van kikelet is.	1
   Koltó, 1847. október	1
CSENDES ÉLET	1
   És vége a komédiának,	1
   A fütty s a taps elhallgatott,	1
   A nagy függöny szépen legördült,	1
   S én ott hagyám a színpadot.	1
   S most itt vagyok... oly messze, messze,	1
   Száz mérföld tőlem a világ,	1
   Ki egykor azt becsavarogtam,	1
   Mint a garaboncás diák.	1
   Itt űlök feleségem mellett	1
   Ebb' a csendes kis faluba'.	1
   Egykor szük volt a föld, s imé most	1
   Elég tág e kicsiny szoba.	1
   Itt nézem a hajnalt s az alkonyt	1
   És feleségem mosolyát,	1
   S szemem nem kíván többet látni,	1
   Bármily kevés az, amit lát.	1
   Ki tette volna föl felőlem,	1
   Hogy ilyen furcsán járok még?...	1
   De mikor olyan furcsa, furcsa	1
   Portéka az a feleség!	1
   Koltó, 1847. október	1
AZ VOLT A NAGY, NAGY MUNKA...	1
   Az volt a nagy, nagy munka,	1
   Kicsiny kis feleség,	1
   Mig megszereztelek, míg	1
   Veled eljöheték.	1
   Ha ilyen drága volna	1
   Minden háznál a lyány.	1
   Be kevés pap híznék meg	1
   Az esketés diján.	1
   Igaz, hogy ily leány nem	1
   Minden bokorban nő,	1
   S uramfia: poéta,	1
   Rongyos poéta-vő!	1
   Meg is tevé dicsően	1
   A hat-vágás apád,	1
   Hogy ily isten-csapástól	1
   Menekjék a család.	1
   És amidőn hiába	1
   Volt minden izzadás,	1
   S ég, föld dacára meglett	1
   Az asszony-elhozás:	1
   Eltört ugyan az útban	1
   Kocsinknak kereke,	1
   De nem hiszem, hogy a nagy	1
   Áldás-súly törte le.	1
   Azon áldásnak súlya,	1
   Amellyel engemet	1
   Ipam s napam magoktól	1
   Eleresztettenek.	1
   Azon az egyen most is	1
   Csodálkozom nagyon,	1
   Hogy az ajtón jövék ki	1
   És nem az ablakon.	1
   Mért is nem dobtak itt ki?	1
   Tűrném a többivel;	1
   A sok közt e kis tréfa	1
   Nem is tűnt volna fel.	1
   Koltó, 1847. október	1
HINTÓN ÉS GYALOG	1
   Rég eltemette a nyarat,	1
   Az ősz, s ez is haldoklik már,	1
   Az erdő mégis milyen hangos!	1
   Hogy fütyöl benne a madár!	1
   E füttyre fölriadtak az	1
   Álmos merengésből a fák,	1
   S a meglepő, nem-várt örömtől	1
   Megrezzen rajtok minden ág.	1
   Még ott fönn a nap is, aki	1
   Ködcsuklyájába bújt vala,	1
   Gondolva, hogy a tavaszig már	1
   Ugysem leszen mit látnia,	1
   Még fönn az égen a nap is	1
   Kiváncsian pillant elé,	1
   Hogy lássa ezt a madarat, mely	1
   A bús csendet szétkergeté.	1
   Keres, keres szemeivel,	1
   Megnéz az erdőn minden fát,	1
   De mindhiába, mindhiába,	1
   Madárfélét sehol se' lát.	1
   Jó nap barátom, ne keresd	1
   A fákon e víg madarat,	1
   Ott ballag a mi füttyösünk a	1
   Gyaloguton a fák alatt.	1
   Egy ágrólszakadt siheder,	1
   Kit a balsors meghordoza,	1
   Keblén kenyere, hátán háza	1
   S szivében jókedv tavasza.	1
   Hogy megfütyöl, hogy megfütyöl,	1
   Hogy harsog az erdő bele...	1
   S ím fényes úri hintó nyargal	1
   S szemben találkozik vele.	1
   A fényes hintóban belül	1
   Sötét ur ül nagy csendesen;	1
   Ah, milyen napfogyatkozás van	1
   E gazdag úr szemeiben!	1
   Meglátja őt a siheder	1
   És sajnálkozva távozik...	1
   Ti szegény gazdagok, kiken ily	1
   Rongyházi is sajnálkozik!	1
   Koltó, 1847. október	1
MI A SZERELEM?	1
   Süldő poéták, bikficek,	1
   Ugyan ne csiripeljetek	1
   A szerelemről! kérlek szépen	1
   Az emberiség szent nevében,	1
   Melyet kínpadra vonni vétek,	1
   Kérlek, hogy azt ti ne tegyétek.	1
   Tudjátok: melyik fán terem,	1
   Milyen madár a szerelem?	1
   A kotyvaszték, mit fejetek	1
   Rosz bögréjében főztetek,	1
   A sóhajtások galuskája	1
   Pityergések levébe hányva,	1
   Epedéssel megsáfrányozva	1
   Vagy kakasdühhel megborsozva,	1
   Oh én szerelmes istenem,	1
   Ez még koránsem szerelem!	1
   Még várjatok, kis bikficek,	1
   Kissé nagyobbat nőjetek,	1
   Hogy a szerelmet ismerjétek	1
   És azt megénekelhessétek. -	1
   Viselni hosszú éven át	1
   A szívben a kétség nyilát,	1
   Teremteni legmelegebb	1
   Vérünkből szép reményeket,	1
   Csak azért, hogy meghaljanak,	1
   Hogy minden istenadta nap	1
   Legyen egy-egy kedves halottunk,	1
   Kit kínosan kell megsiratnunk;	1
   A rágalomnak óriási	1
   Kigyófarkával szembeszállni,	1
   Eltűrni oly bántalmakat,	1
   Mit megtorolni nem szabad,	1
   Mert kedvesünk azé, ki bánt,	1
   Aztán elvenni a leányt,	1
   Eldobni érte szabadságunk,	1
   Mely legimádottabb sajátunk,	1
   S fölvenni a könnyű szabadság	1
   Helyett az élet súlyos gondját,	1
   Dolgozni napok s éjeken,	1
   Hogy ételünk s ruhánk legyen;	1
   S ha feleségünk tán szeszélyes,	1
   Magunkat szabni szeszélyéhez,	1
   Hogy már ha kell örömtelennek	1
   Lenni egyik vagy más életnek,	1
   Mienk legyen örömtelen...	1
   Lássátok, ez a szerelem!	1
   Koltó, 1847. október	1
BÖLCSELKEDÉS ÉS BÖLCSESÉG	1
   "Teremtve van-e a világ,	1
   Vagy örök idők óta áll?	1
   S fog-e örökké állani,	1
   Vagy egykor semmiségbe száll?	1
   Megírta évmiljók előtt	1
   A sors, mi fog történni majd?	1
   Vagy a történet gálya, mit	1
   A véletlen fuvalma hajt?	1
   Egy-e a lélek és a test?	1
   Honnan jövénk, hová megyünk?	1
   Elalszik-e a sírba', vagy	1
   Uj lángra lobban életünk?"	1
   Gunnyaszt a bölcs magánosan,	1
   S ezen kérdések lengenek	1
   Virasztó szemei előtt,	1
   Miként rejtelmes szellemek.	1
   Vizsgálja őket gondosan,	1
   Vizsgálja fáradatlanúl,	1
   Vizsgálja hosszu évekig,	1
   S mi haszna benne? mit tanúl?	1
   E szellemeknek arcain	1
   Csak egy vonást sem fejte meg,	1
   Midőn feléje a halál,	1
   A végső szellem, közeleg.	1
   S te balgatag világ, te az	1
   Ily dőrét bölcsnek nevezéd,	1
   Ki kincset kíván szerzeni	1
   S eltékozolja életét.	1
   Elég, hogy élsz! mi gondod rá:	1
   Mi volt és mi következik?...	1
   Legbölcsebb, sőt csak az a bölcs,	1
   Ki sohasem bölcselkedik.	1
   Koltó, 1847. október	1
MEDDIG ALSZOL MÉG, HAZÁM?	1
   Meddig alszol még, hazám?	1
   A kakas rég felkelt,	1
   Kukorékolása rég	1
   Hirdeté a reggelt.	1
   Meddig alszol még, hazám?	1
   A nap is föllépett,	1
   Beözönlő sugara	1
   Nem boszantja képed?	1
   Meddig alszol még, hazám?	1
   A veréb is fenn van,	1
   Telhetetlen bendejét	1
   Tömi asztagodban.	1
   Meddig alszol még, hazám?	1
   A macska is fenn jár,	1
   S tejesköcsögöd körűl	1
   Kotnyeleskedik már.	1
   Meddig alszol még, hazám?	1
   Kaszálód füvére	1
   Csaptak a bitang lovak,	1
   S legelnek széltére.	1
   Meddig alszol még, hazám?	1
   Íme vincelléred	1
   Műveli, nem szőlődet,	1
   Hanem a pincédet.	1
   Meddig alszol még, hazám?	1
   Szántanak szomszédid,	1
   S a magokéhoz oda-	1
   Szántják földed szélit.	1
   Meddig alszol még, hazám,	1
   Még rád nem gyul a ház,	1
   Mindig, míg a félrevert	1
   Harang föl nem lármáz?	1
   Meddig alszol még, hazám,	1
   Szép Magyarországom?	1
   Föl sem ébredsz már talán,	1
   Csak a másvilágon!	1
   Koltó, 1847. október	1
TÍZ PÁR CSÓKOT EGYVÉGBÜL...	1
   Tíz pár csókot egyvégbül	1
   A legédesebbjébül!	1
   Ráadást is,	1
   Feleség!	1
   Nekem ennyi	1
   Nem elég.	1
   Csak ugy virág ha tarka,	1
   Csak ugy asszony, ha barna.	1
   Barna kis	1
   Feleség!	1
   Szíved, szemed,	1
   Ajkad ég!	1
   Ölelj, ölelj, angyalom,	1
   Ha ölelsz, azt gondolom,	1
   Hogy én még	1
   Igy élve	1
   Felröpülök	1
   Az égbe.	1
   Oltsuk el már a gyertyát,	1
   Mert azt ingyen nem adják,	1
   A gyertya	1
   Derága,	1
   Minek ég itt	1
   Hiába?	1
   Házasodjunk, hajahaj,	1
   Házasélet kutyabaj,	1
   Mindig szép,	1
   Mindig a,	1
   Reggel, délben,	1
   Éjszaka!	1
   Koltó, 1847. október	1
A RAB	1
   "Te éretted harcolék, szabadság,	1
   S láncraverve lábam és karom...	1
   Világosság, téged szomjazálak,	1
   S mint vakandok, föld alatt lakom...	1
   Mikor üt a megváltás órája,	1
   Mikor üt a boldog óra már,	1
   Melyben ujra szabad léget szívok	1
   S újra rám sütsz, fényes napsugár?"	1
   Lenn az élők nagy koporsajában,	1
   A börtönben így sohajt a rab,	1
   S már, az isten tudná, hányadikszor,	1
   Hiszen olyan régi, régi rab!	1
   Vagy tán még csak egy pár kurta napja,	1
   Hogy a sírnak testvérébe bujt?	1
   Nagy müvész a fogság szenvedése,	1
   Minden órát századokra nyujt.	1
   Nem napok, nem! évek folytak el már,	1
   Amióta idevettetett,	1
   Hosszu kínos évek, mik fölvésték	1
   Homlokára sötét nevöket.	1
   És fejét már régen a szegény rab	1
   Bilincsével zúzta volna szét,	1
   De egyetlen társa, a reménység,	1
   Megragadta fölemelt kezét...	1
   A reménység, hogy ő még szabad lesz!	1
   Múljék itt bár éltének fele,	1
   Hátralévő megmaradt felét az	1
   Édes szabadságban tölti le.	1
   És ezért várt, és ezért nem zúzta	1
   Bilincsével szerteszét fejét,	1
   Várva várt s a lomha évek száma	1
   Feje fölött meggyülekezék.	1
   S jött a végén e hollóseregnek,	1
   Végre jött egy szép fehér galamb,	1
   Jött a drága hírnek meghozója,	1
   Hogy utószor van ma ott alant.	1
   Nyílik, nyílik ím a börtönajtó...	1
   Leveszik kezéről a vasat...	1
   Fölsikolt és összerogy... örökre...	1
   Örömében szíve meghasadt.	1
   Koltó, 1847. október	1
A HOLD ELÉGIÁJA	1
   Mért vagyok én a hold? isten, mit vétettem,	1
   Hogy a legnyomorúbb lénnyé tettél engem?	1
   Inkább volnék a föld utósó szolgája,	1
   Mint az égen az éj ragyogó királya,	1
   Inkább járnék ott lenn koldús bocskorában,	1
   Mint itt járok ezüstsarkantyús csizmában,	1
   Inkább színám lenn a csapszékek borszagát,	1
   Mint itt fönn a csillagvirágok illatát.	1
   Oh melyik jó lélek ne szánná sorsomat?	1
   Minden kutya, minden poéta megugat!	1
   S ezek a tollrágó, versgyártó pimaszok,	1
   Kiknek nem a szíve, csak a füle mozog,	1
   Azt hiszik, hogy velök én egy követ fújok,	1
   Rokonérzelemből hogy velök busúlok.	1
   Sápadt vagyok, de nem ám a fájdalomtul,	1
   Hanem a méregtől, amely torkomon dul,	1
   Hogy ekkép komáznak énvelem e fickók,	1
   Mintha együtt vernénk a csürhére disznót.	1
   Néha-néha jön egy az igazijából,	1
   Egy kipattant szikra isten homlokából,	1
   Egy valódi költő, s dala hallatára	1
   Keblemet megtölti a gyönyörnek árja;	1
   Csakhogy, csakhogy amig jön egy ilyen dalnok,	1
   Addig hány keserves nyávogást nem hallok!	1
   Efféle mákvirág minden bokorban nő,	1
   Nincs ezekre soha, nincs sovány esztendő.	1
   Minden este félve kezdem útazásom:	1
   Hol akad meg fülem olyan nyikorgáson?	1
   Ahol ni, ott is egy! hogyan terpeszkedik,	1
   Hogy meghányja-veti parasztlőcs kezeit,	1
   Mintha el akarná messze hajítani,	1
   Talán mert markába nincs mit szorítani,	1
   S ugy megsohajtoz, mint a kárvallott cigány,	1
   Az erek is csakugy dagadnak a nyakán.	1
   S mit össze nem beszél! s váltig engem kérdez,	1
   S kér, hogy tekintsek be a szeretőjéhez.	1
   Jól van, betekintek. Hát, öcsém, a Jutka	1
   Épen most buvik be a kemencelyukba,	1
   Sűlt kolompért szed ki, pofázza befelé,	1
   Megégette száját, mert hirtelen nyelé.	1
   Jaj be gyönyörűen rántja félre arcát!	1
   Ez a bájos orca épen méltó hozzád. -	1
   Megmondtam, aminek nem-tudása gyötrött,	1
   Most menj a pokolba, vigyen el az ördög!	1
   Koltó, 1847. október	1
A KOLDÚS SÍRJA	1
   Mint vadállat, mely halálát sejti,	1
   A vén koldús puszták közepébe	1
   Bujdosott, és élte maradékát	1
   Ott a puszták közepén tevé le.	1
   Holttestéhez a szegénylegények	1
   Elvetődtek, néki gödröt ástak,	1
   Felköték botjára tarisznyáját,	1
   S így tüzék le a botot fejfának.	1
   Ott a fa s bokor nélkűli rónán	1
   Áll a kis domb egyszerű jelével,	1
   S te természet, elhagyottak gyáma,	1
   Vadvirágok- s fűvekkel födéd el.	1
   Ilyen a sors! egykor, életében	1
   Szennyes rongyok lengedeztek rajta.	1
   S íme sírját napkeletnek minden	1
   Szőnyegénél szebb szőnyeg takarja.	1
   De az mindegy; őrá nézve a fő,	1
   Hogy elérte végre nyugodalmát...	1
   Ki gondolná? mily zajos, mi vészes	1
   Volt a pálya, melyen ő futott át.	1
   Oh ez a kéz, amely vénségében	1
   Ezt a száraz görcsös ágat fogta,	1
   Ifjusága teljes erejében	1
   Harcok fényes kardját villogtatta.	1
   Ott forgott ő a csaták tüzében,	1
   Ott adá véréből áldozatját	1
   Az uraknak birtoka- s jogáért,	1
   Kik őt később éhenhalni hagyták.	1
   Csakhogy elhalt! most feledve minden,	1
   Nyomorúság és a harci lárma.	1
   Csendes néma a világ körűle,	1
   Zavaratlan földalatti álma.	1
   Néha száll csak egy-egy kis madárka	1
   Fejfájára s ábrándos dalt zeng ott...	1
   Mit dalolhat a madárka fejfán,	1
   Olyan fejfán, amely koldúsbot volt?	1
   Koltó, 1847. október	1
A TÁBLABÍRÓ	1
   Előljáróbeszéd	1
   Ah siralmas idő! oh elfajult világ!	1
   Boldog mostan a vak, s jaj annak, aki lát,	1
   Haj százszor jaj annak, mert csak azt láthatja,	1
   Hogy küszöbön van már az itélet napja.	1
   A földön minden fölfordult fenekestül,	1
   Lábra kap a gonosz és a jó elrestül,	1
   Bizony pedig csoda, mert nem nő a hája,	1
   Sőt oly sovány lett, hogy csörög a bordája.	1
   Életem sok drága éjét virasztám át,	1
   Az elmélkedésnek égetvén lámpáját:	1
   Mi lehet az oka, hogy a világ pusztul,	1
   Hogy hátunkra nyerget kaptunk a gonosztul?	1
   És egy éjszakának a dereka felé,	1
   Midőn lelkem már az álom borát nyelé,	1
   Feltűnt előttem a rettentő kisértet,	1
   Melytől e világra jön a vég-itélet.	1
   Nem síri kisértet fejér lepedőben	1
   Volt ez, mely lakozik kinn a temetőben;	1
   Franciaország az ő laka, nem kripta,	1
   A neve pediglen: jakobinus-sipka.	1
   Oh e sipka ördögkezektől van varrva,	1
   Ez a piros sipka a bőségnek szarva,	1
   Amelyből minden rosz csakúgy dűl szerteszét,	1
   Hogy a jó lelkeknek elveheti eszét.	1
   "Újítás" a jelszó e sátán zászlaján,	1
   S még a dögvésznél is harapósabb talán;	1
   Annyira vagyunk már, hogy ama régi jó	1
   "Előljáróbeszéd" mostan csak "előszó".	1
   De mit nekünk a nyelv, mit az irodalom!	1
   Ez csak haszontalan cifra az asztalon;	1
   Nagyobb az, hogy recseg az asztal lába is,	1
   Bebujt az ördög a politikába is.	1
   S hah szentségtörése a szentségtörésnek!	1
   A táblabírák is oda esküvének,	1
   Od' ahhoz az isten nélkül való néphez,	1
   Amely újítást, mely haladást visz véghez.	1
   Igen, már a táblabirák közt is vannak,	1
   Akik parókájok porának rohannak,	1
   Kik parókájokról a szent port lerázzák,	1
   Mellyel a századok őket koronázák.	1
   Ah siralmas idő! oh elfajult világ!...	1
   De hála istennek, maradt még legalább,	1
   Maradt egy-kettő a táblabirák között,	1
   Kikhez, te rosz szellem, nincsen semmi közöd.	1
   A dicső férfiak! fölirom nevöket,	1
   Kalapomba vetem, s aztán amelyiket	1
   A szerencse ér, amely'ket kikapom,	1
   Halhatatlanítni fogja harsány dalom...-	1
   Felső-Kis-Kálnai és Szent-Demeteri	1
   Fegyveres Tamás... hah, épen jól jöve ki!	1
   Ő méltó dalomra! testi-lelki képe	1
   Bátran odaillik Árpád idejébe.	1
                   1-ső §	1
   Régi példabeszéd: "Nehéz minden kezdet",	1
   De én csak most kezdem tapasztalni eztet;	1
   Amidőn kezdeni kellene dalomat,	1
   Tollnak rágásában gyakorlom magamat.	1
   Kitaláltam végre!... hősöm vezetem be,	1
   De hogy is nem jutott ez mindjárt eszembe?	1
   Bevezetem hősöm... Kérem az urakat,	1
   Emeljék meg, amint illik, kalapjokat.	1
   Először is pedig leírva mi lenne,	1
   Hogyha nem az, ami legfontosabb benne?	1
   Szerencse, hogy írom, és hogy nem rajzolom,	1
   Erre nagon kicsiny volna papirosom.	1
   Fegyveres Tamás úr legfontosabb része	1
   Az, mely arra van, hogy az ételt eméssze.	1
   Ki látta a Gellérthegyet életébe'?	1
   Ama hegy e hasnak miniatür-képe.	1
   Tiszteletgerjesztő, méltóságteljes has!	1
   Csak azt ne adja az ég, hogy megapadhass,	1
   Hova lenne akkor ama nagy tekintély,	1
   Melyet gazdádnak oly fényesen szereztél?	1
   Ritka szép látvány, ha a megyeházánál	1
   Fegyveres Tamás úr szónokolni föláll,	1
   Első tempója, hogy hasát üggyel-bajjal	1
   Föltálalja... csakúgy recseg a zöld asztal.	1
   Különben arányos testalkata vagyon,	1
   Mert hasához feje hozzáillik nagyon.	1
   Egyik a másiknál nem rútabb s nem kisebb,	1
   Csak az a különbség, hogy a fej üresebb.	1
   S ezt a fizikából könnyű magyarázni:	1
   A teher mindenkor alá szokott szállni,	1
   S innen van - amit sok hinni vonakodik -	1
   Hogy táblabíró úr mélyen gondolkodik.	1
   Arca kellemdús arc, bár az orra kurta...	1
   Tán mert az alkotmány árkát annyit túrta;	1
   Hát ne is fitymáljuk ezt az orrot, melyet	1
   Invalidussá ily nagy és szent dolog tett.	1
   Valami rejtélyes van vonásaiban,	1
   Nem tudhatni: mihez hasonlít legjobban?	1
   Némelyek az tartják, hogy bivalybikához,	1
   Mások, hogy hasonlít tengeri-kutyához.	1
   Nincsen az igazság sem egy, sem más részen!	1
   Én a természettant keresztülfürkésztem	1
   Csupán csak e miatt s a legnagyobb gonddal,	1
   S úgy találtam, hogy ő valóságos cethal.	1
   Táblabíró úr hű gyermeke a földnek,	1
   Lelke-teste rajta hűséggel ragad meg,	1
   Egy van benne, mit az ég magához húza,	1
   Ez egy: kackiásan kipödrött bajúsza.	1
   S ezzel kész az arckép. Érzem, tökéletlen;	1
   De van egy vigaszom ebb' a tekintetben:	1
   Mit ecsetem roszul festett vagy felede,	1
   Pótolja olvasóm kegyes képzelete.	1
   Külsőképen immár táblabíró urat	1
   Ismernők, most már csak a belseje marad,	1
   S ez még nagyobb munka, ezt egy lélekzettel	1
   Ugy kutyafuttában nem végezhetni el.	1
   Lelkiismeretem fölvigyázó lészen,	1
   Hogy dolgom valahogy el ne hevenyésszem,	1
   S hogy ne legyek csalfa, hazug farizéus,	1
   De igazat szóljak... segíts, uram Jézus!	1
                   2-dik §	1
   Betyárok nélkül nem szűkölködik hazánk,	1
   De a legszilajabb betyár a mi Tiszánk,	1
   Rakoncátlan legény, nincsen semmi módja,	1
   Merre kedve tartja, arra van az útja.	1
   Fél óra a medre Felső-Kis-Kálnótul,	1
   De ha eszébe jut, neki-nekilódul,	1
   És a szegény falun olyanokat ölel,	1
   Hogy a dereka is csak ugy ropog bele.	1
   Ugy kell neked, hazám! mért nem tanítottad,	1
   Iskolába mért nem járattad folyódat?	1
   De hogyan járatnál folyót iskolába,	1
   Mikor ez alig van fiaid számára?	1
   S attól tartok, hazám, hogy majd fiaiddal	1
   Azon módon jársz, mint Tisza folyamoddal;	1
   Mint ez környékének, ugy esnek ők neked,	1
   S ezt tőlök még csak rosz neven sem veheted. -	1
   Tisza mellett Kálnó; azért jövünk rája,	1
   Mert Fegyveres Tamás rezidenciája.	1
   Genialis egy kis falu... amennyiben	1
   Rajta a jó rendnek híre sincsen jelen.	1
   Ugy állnak a házak, oly egyenes sorba',	1
   Valamint a mezőn a legelő csorda,	1
   Egyik nyugatra néz, a másik keletre,	1
   Harmadik, negyedik, isten tudja, merre.	1
   A parasztkunyhók a tehenek és borjak,	1
   Köztök, mint ökrök, a közbirtokos urak...	1
   Azaz csak házaik, engedelmet kérek,	1
   Megbotlott a nyelvem; akarva nem sértek.	1
   Se szere, se száma Kálnón az uraknak,	1
   Itt a faluvégen Latócziék laknak,	1
   Tőszomszédságokban az öreg Gödördi,	1
   Tovább Badallóék s a többi, s a többi.	1
   Fegyveres Tamás úr háza a más végen	1
   A tiszteletes-lak s templom közelében,	1
   Homlokára írva: 1603...	1
   Utána illenék: az ujítást várom.	1
   Csakhogy persze szörnyen hasztalanul várja,	1
   Mert Tamás úr ennek rettentő barátja,	1
   Semhogy újítólag kezeit tenné rá,	1
   Inkább tüstön-tőbül azokat kivágná.	1
   "Szentségtelen kezek sohase bántsanak,	1
   Ti az idők által szentesített falak!"	1
   Szól táblabíró ur lelkesedésébe',	1
   Ha javítást súg a rosz szellem fülébe.	1
   "S miért javítanám? azért, hogy repedez,	1
   Hogy ingófélben van? semmit sem teszen ez!	1
   Hiszem azt az egyet, hiszem én azt szentül,	1
   Ha apámra nem dűlt, unokámra sem dül."	1
   Négyszögű épület, majd egy hossza, széle,	1
   Van elől középütt holmi tornác-féle;	1
   Itt szuszog a háznak érdemes gazdája,	1
   Ha a délutáni álom borul rája.	1
   A tornác teteje torony, s óra rajta,	1
   Mely az időt három oldalra mutatja:	1
   Éjszak-, kelet- s délre; csak nyugat felé nem...	1
   Rövid kis történet, tehát elbeszélem.	1
   Az én táblabíróm és Latóczi Endre	1
   Régi ellenségek, pörlekednek egyre,	1
   S a boszút, ha kezök ügyére eshetik,	1
   Egymás ellen teljes szívből elkövetik.	1
   Latóczi Endrének nyugatra a háza,	1
   S hogy ez az időnek járását ne lássa,	1
   Tamás úr, követvén örökös boszúját,	1
   Kivette nyugati óramutatóját. -	1
   Jobbra a cselédház, az istállók balra,	1
   Középütt egy almafa a nagy udvarba'.	1
   Árva fa! ha egyszer gyümölcs téved rája,	1
   Három következő esztendő megbánja. -	1
   Ha belépsz a házba, szent borzalom száll rád:	1
   Meglátod az ókort, hogyha még nem látád,	1
   Régi karosszékek, régi almárjomok,	1
   Az egyik roskadoz, a másik tántorog.	1
   A vén bútoroknak talán a legvéne	1
   Borbála kisasszony, Tamás úrnak nénje,	1
   De van köztök új is, egy kis gyémánt láda:	1
   A szép kis Piroska, Tamás úr leánya.	1
   Az ebédlő terem egyszersmind képcsarnok,	1
   Ott lóg fölakasztva a sok híres bajnok,	1
   Akik a Fegyveres-családból erednek,	1
   Kiket a törökök annyiszor kergettek.	1
   S immáron ismervén a háznak mivoltát,	1
   Kivül is belül is annak állapotját,	1
   Nehezen hiszem, hogy ideje ne lenne	1
   Elkezdeni végre, mi történik benne?	1
                   3-ik §	1
   Kukorít a kakas hajnal hasadtára.	1
   Ki teremne talpon, hogyha nem Borbála?	1
   Borbála kisasszony, gazdaság tengelye,	1
   Tővel-heggyel állna minden ő nélküle.	1
   Talán amióta század ez a század,	1
   Nem érte Borbálát még az a gyalázat,	1
   Hogy a kamrában ne sürgött-forgott volna,	1
   Midőn piros orrát a hajnal föltolta.	1
   Istentelen nyelvek azt regélik ugyan:	1
   A pálinkás-üveg a kamarába' van,	1
   S ez az, ami őt oly jókor odavonja,	1
   Koránsem a háznak, gazdaságnak gondja.	1
   De mi nem hallgatunk minden szíre-szóra,	1
   Rágalom malmára, pletyka darálóra;	1
   Üssön le a mennykő a feje búbjára,	1
   Ki előtt még hölgyek jó neve sem drága. -	1
   Tehátlan tehát a kakasság kukorít,	1
   Borbála kisasszony a kamrában virít,	1
   A konyha számára ád ki főzeléket,	1
   S ex tempore pofonvágja a cselédet.	1
   Ugy kell neked, ugy kell, te kotnyeles Sára!	1
   Nem volt elég, nézned az aszalt szilvára,	1
   Bele is markoltál, de Borbála lesett,	1
   Rajta is kapott... most dugd el a poflevest.	1
   Fegyveres Tamás úr azonban még alszik,	1
   Még pedig ugy, hogy a szomszédba is hallik;	1
   Gyermekek hallják a hortyogást az utcán,	1
   S azt hiszik: trombita... katonák jőnek tán.	1
   De most megrázkodik, torka muzsikája	1
   Elfúl, mintha kötél hurkolódnék rája,	1
   Szemöldöki, mint két ellenséges medve,	1
   Egymásnak rohannak, s megállnak meredve;	1
   Fején a haj ezer zsindelyszöggé válik,	1
   Kiegyenesűl mind az utolsó szálig,	1
   Redő-árkak nyílnak homloka rónáján,	1
   S képe tetemesűl, orcáit fölfújván.	1
   Hirtelen fölébred és az ágyán fölül,	1
   Harag és iszonyat lángol szemeibül:	1
   "Borzadalmas álom!" szuszogja, lihegi,	1
   "Arcomat a hideg veríték verte ki.	1
   Írnom kellett volna... írni erőtettek...	1
   Lelkem most is dühöng, lelkem most is retteg.	1
   Hah, ki föltaláltad az írást, gazember,	1
   Hánykolódjék veled koporsód, mint tenger.	1
   Alva sem hagy békét az átkozott irás!	1
   Istennek hála, hogy csak álom volt s nem más."	1
   Nem más? szegény ember! gondold meg csak jobban,	1
   Hej, írnod kell még ma, írnod kell valóban.	1
   Eszébe is jutott nem igen sokára,	1
   Nyilalt az oldala, borsózott a háta,	1
   Káprázott a szeme, izzadt az üstöke,	1
   Kiszáradt gégéje, viszketett a feje.	1
   Eszébe jutott, hogy van egy édes fia,	1
   Akinek levelet kell még ma írnia,	1
   S a dolog sürgetős, nincs mód halogatni,	1
   Azért is fölfelé kezdett tápászkodni.	1
   Fölkelt, felöltözött, bebujt ruhájába,	1
   Mintha egy nagy bőgőt dugnának tokjába,	1
   Meg is reggelizett, két font húst bevága...	1
   Éhgyomorra csak nem kaphat ily munkába.	1
   Az almáriomnak tetejéről pedig	1
   A toll s kalamáris előkeríttetik,	1
   Kiszáradt belőle a tenta fenekig,	1
   Annakokáért is borral föleresztik.	1
   Most már teljességgel nincsen egyéb hátra,	1
   Csak hogy Fegyveres úr álljon ki a gátra,	1
   Irja meg levelét... de mi hagyjuk őt itt!	1
   Kereszténytelenség nézni, mint vesződik.	1
   Láttuk a vén tölgyet, nézzük meg lombját is,	1
   Illendő megnéznünk a kis Piroskát is;	1
   Hol találjuk őt fel karcsú derekával,	1
   Mosolygó szemével, pajkos mosolyával?	1
   Ne is menjünk tovább, csak a kert aljáig,	1
   A kertnek legalsó sötét lugosáig,	1
   Hiába keressük, ha ott meg nem lelnők,	1
   Reggelenként a nap ottan üdvezli őt.	1
   Ime, nem megmondtam? a lugas mélyében	1
   Űl, mint a csalogány űl rejtett fészkében.	1
   Mért rejtezik így el a világtól mindig,	1
   S riad föl, ha szellők a lugost legyintik?	1
   Megmondom, hogy miért?... aztán borzadjatok,	1
   Mert iszonyúságos az, amit hallotok!	1
   Oly fiatal leány, olyan szép rózsaszál,	1
   S máris és mégis az ördöggel cimborál.	1
   Ördöggel cimborál! apja is bevallja,	1
   Gátolná is, hanem hiába gátolja;	1
   Lel módot, hogy a jó öreget rászedje...	1
   Áldoz a gonosznak... könyvet olvas egyre.	1
   Itt, és leginkább a napnak kezdetével,	1
   Itt táplálkozik ő a pokol főztével;	1
   Keze, zsebe most is könyvekkel van teli...	1
   A kárhozat magvát milyen mohón nyeli!	1
   Olvas, olvas, olvas, szeme fényes ablak,	1
   Melyet egy égő ház lángi ragyogtatnak;	1
   Ez már a pokolnak rálövelő lángja.	1
   Sajnálatra méltó szegény kis leányka.	1
   Azonban kinn a kert mögött ostor pattan,	1
   (Tiszai rév felől jön el az út onnan,)	1
   Ostorpattogásra, kocsi zörgésére	1
   Fölugrott Piroska s a palánkhoz tére.	1
   Bántotta őt a zaj, bántotta fölötte,	1
   Mely ábrándjaiból őt felijesztette,	1
   De a kiváncsiság szinte fölkelt benne,	1
   Megnézni, hogy ki jön? ha ismerős jönne?	1
   Több jött, mint ismerős; bátyja jött meg, bátyja,	1
   Kitörő örömmel nevét elkiáltja:	1
   "Dezső, Dezső lelkem!" s kinyitá a kertet,	1
   S a kisajtón által az hugánál termett.	1
   "Hogy vagy, édes húgom?" kérdezé a bátya,	1
   "Egyre vig? szívedet a bú most se' bántja?	1
   Arcod most is piros, szemed most is élénk,	1
   Mint midőn búcsúszót és csókot cserélénk."	1
   "Oh," felelt a lyányka, "nekem semmi bajom!	1
   Mindennapos vendég ugyan az unalom,	1
   De ez az öregúr épen ugy utálja	1
   A könyvet, mint apánk... fut, mihelyt meglátja.	1
   Igaz, a könyvekkel csak titkon mulatok,	1
   De a tiltott gyümölcs a legjobb, tudhatod.	1
   Milyen gyönyör, hogyha fölnyitom könyvemet!	1
   Mintha nyilni látnám fölöttem az eget.	1
   Abból olvasom a világ tarkaságát,	1
   S feledem falunknak bús egyformaságát,	1
   S ahová magamnak elmenni nem szabad,	1
   Legalább elküldöm oda vágyaimat.	1
   Igy élek, de te, jó bátya, te hogyan vagy?	1
   Szerelmed s bánatod még most is olyan nagy?	1
   Ilyen váratlanul haza mi vezetett?	1
   Szarka sem jelenté megérkezésedet."	1
   "Mi vezetett haza? az ami elhajtott,"	1
   Válaszola Dezső s kínosan sohajtott.	1
   "Tudod, gyermek vagyok, dajkám a szerelem,	1
   Ahogy neki tetszik, megyen és jön velem.	1
   Néha elővettem férfiuságomat,	1
   Hogy kiszabadítsam öléből magamat,	1
   Akkor ő lett gyermek, zokogott előttem,	1
   S ujra elgyöngülék, s karjaiba dőltem.	1
   De nem küzdök többé. Merre kedve tartja,	1
   Vigyen... s először is vezetni fog karja	1
   Az elhatározás erős sziklájához...	1
   Azonban jer, hugom, menjünk most apánkhoz."	1
                   4-ik §	1
   Táblabíró úr az ég segedelmével	1
   Óriási dolgát ép akkor végzé el,	1
   Amidőn az ajtón kopogtattak vala,	1
   S kopogás után belépett Dezső fia.	1
   "Ejnye, akasztani való rosz portéka,	1
   Napjaim gyilkosa, életem hóhéra!"	1
   Ilyen barátságos szavak hangozának	1
   Nyájas üdvözletűl ajkán az apának.	1
   Dezső pedig örömkönnyekre nem fakadt,	1
   Hallván ez édesen üdvezlő szavakat;	1
   Bátor volt kérdeni, folyvást hűledezve:	1
   E szép fogadtatást hogyan érdemelte?	1
   "Hogyan érdemelted!" kiálta föl apja,	1
   S kezéből a tollat dühösen eldobja,	1
   "Nem tudott az ördög elébb hazahozni	1
   Csak egy pár órával, vagy ott tartóztatni?	1
   Itt van, kész a levél, nincs egy betű híja,	1
   És az ember ezt mind, mind hiába írja!	1
   Kínos fáradságom nagy potyára történt;	1
   Szabott fejemre a sors ily kemény törvényt.	1
   Hogyha nem sajnálnám az útiköltséget,	1
   Ebb' a nyomba' visszakergetnélek téged,	1
   Olvasnád levelem ott Pest városába',	1
   Nem írtam legyen azt ily szörnyen hiába.	1
   Azt írtam: jőj haza; henyéltél eleget,	1
   Illő, hogy ezentúl szolgáld a nemzetet.	1
   Itt a tisztújítás, egy becses virágot	1
   Terem neked e kert; szolgabíróságot."	1
   Nem felelt egyebet erre Dezső, csak azt,	1
   Hogy ő ezen kertből virágot nem szakaszt,	1
   S a nemzetre nézve azt jegyzi meg, hogy ez	1
   Amint eddig elvolt nélküle, el is lesz.	1
   "Hogyha vétek," ugymond, "a közügyi terhet	1
   El nem fogadni, ha az ember rátermett,	1
   Szinte az, sőt kettős vétek elvállalni,	1
   Ha viselésére gyöngék a vállai.	1
   Érzem gyöngeségem, azért ki sem lépek,	1
   Foglalják el a tért markosabb legények,	1
   Én majd benn maradok csendes hajlékomban	1
   A nekem való, a rejtett nyugalomban."	1
   "Kivel beszélsz, kölyök?" kurjantott reája	1
   Az apa oly igen méltó haragjába',	1
   "Kivel beszélsz, kölyök, s mióta feleded,	1
   Hogy apádnak minden hangja parancs neked?	1
   Ki sem lépsz? röpűlni fogsz, ki az ablakon,	1
   Hogyha vonakodol szót fogadni vakon;	1
   Azt teszed, mit mondok én, a ház királya,	1
   S tizenkét vármegye főtáblabirája!"	1
   Dezsőben nem nyargal szilaj vér patakja,	1
   De szelidségéből e beszéd kikapja,	1
   S a fiúi érzés tusakodik benne:	1
   Nem lenne-e jobb, ha szivéből kimenne?	1
   Végre, amint illett, csak erőt vett magán,	1
   S így kezdé szavait nagy hallgatás után:	1
   "Jól van, apám, tehát legyen, mint kivánja,	1
   Ki fogok lépni a nyilvány piacára."	1
   Táblabíró úrnak nyájasabb lett képe,	1
   Béke angyalaként szállt e szó fülébe;	1
   Hej pedig ha tudná fiának szándokát,	1
   Csibének nézné őt s kitekerné nyakát.	1
   Koltó és Pest, 1847. október-november	1
EZ MÁR AZTÁN AZ ÉLET!	1
   Ez már aztán az élet!	1
   Az egész éven át	1
   Föl és alá kószálom	1
   A két magyar hazát.	1
   Vándorlok Magyarország	1
   Dicső térségein	1
   S testvére, a szép Erdély	1
   Regényes bércein.	1
   Rónákról nézek távol	1
   Hegyek tetőire,	1
   És hegytetőkről nézek	1
   Távol rónákra le.	1
   Füvetlen fátlan puszta	1
   S vad erdős rengeteg	1
   Szép panorámaképen	1
   Előttem ellebeg.	1
   Ott városok harangja,	1
   Itt mezei kolomp,	1
   Amaz drámákat és ez	1
   Tündérregéket mond.	1
   Itt egy sötét nagy kastély	1
   Taszít magátul el,	1
   Ott egy fejér kis kunyhó	1
   Barátként üdvezel.	1
   Előre, csak előre,	1
   Nagy messze még a cél;	1
   Tovább, tovább mindegyre,	1
   Gyorsan miként a szél.	1
   Mi kéj, így kóborolni	1
   Hegyen és völgyön túl,	1
   Mi kéj! mint dagad keblem!	1
   S erszényem mint lapúl!	1
   Dés, 1847. október 20.	1
EL INNÉT, EL A VÁROSBÓL...	1
   El innét, el a városból,	1
   Fogjatok be hamarjába,	1
   Hadd rohanjak, hadd röpűljek	1
   Más vidékre, más országba!	1
   Mint kivánkozám e helyre,	1
   Lelkemet mint vonta a vágy!	1
   S ugyanez az érzelem most	1
   Von tovább, maradni nem hágy.	1
   Nevezetes ez a város.	1
   Tekintetem szerteszéjjel	1
   Mint az üstökös kalandoz	1
   S nem telik be nézésével.	1
   Összevissza tarkabarkán	1
   Állnak új és régi házak,	1
   Mintha képviselve volna	1
   Itten minden eltünt század.	1
   S történetkönyv ez a város,	1
   A történetek nagy könyve,	1
   Minden utca és minden kő	1
   Nagy dolgokról beszél benne.	1
   S a magyar szó árad itten	1
   Mindenütt, amerre járok,	1
   Édes hangok, kedves hangok,	1
   Illatoznak, mint virágok.	1
   S mégis mindezek dacára	1
   El innét, sőt ép ezért el,	1
   Hogy a megszokás utol ne	1
   Érjen prózai kezével.	1
   S szemeimrül azt a fényes	1
   Rózsafátyolt le ne tépje,	1
   Melyen át a várost nézem,	1
   Elmerűlve tündérkéjbe.	1
   Igy maradj meg, szép Kolozsvár,	1
   Igy maradj te emlékimben,	1
   Ily kedvesen, ily dicsően...	1
   El tehát, el gyorsan innen!	1
   Kolozsvár, 1847. október 22-23.	1
ARANY JÁNOSNÁL	1
   Csendes magányból a mézeshetek után	1
   Ujra belépek a nagyvilág zajába,	1
   Hol annyi sáros láb gonoszul vagy bután	1
   Kedélyemnek fejér köntösére hága.	1
   Mielőtt ott lennék a nagy kőhalomban,	1
   A fővárosban, hol oly hűsen fuj a szél,	1
   Egyet pihenek még kicsiny hajlékodban,	1
   Leülök, barátom, meleg tűzhelyednél.	1
   Üdvezlégy másodszor!... a tavasz tarkállott,	1
   Amidőn először látogattalak meg,	1
   Most bús egyformaság födi a világot,	1
   Bús egyformasága a mogorva ősznek;	1
   De e ború, ámbár eddig egyetérzék	1
   A természettel, most nem sérti kedvemet,	1
   Hisz magammal hordom a tavasz egy részét,	1
   És a legszebbik részt, kis feleségemet.	1
   Ime feleségem... hej be szép az élet,	1
   Mikor az ember így másodmagával van,	1
   Akármit huhognak, akármint itélnek	1
   A magányos baglyok, szomorú odvokban.	1
   Leestem ugyan a szabadság szárnyáról,	1
   Be vagyok kerítve egy kis karikába,	1
   De mért kivánkoznám ki e karikából,	1
   Midőn minden gyönyör ide van bezárva?	1
   Én azonban vizet hordok a Dunába	1
   Beszélvén ilyetén dolgokat tenéked;	1
   Föl van írva szinte sorsod csillagába	1
   Ragyogó betűkkel: boldog házasélet...	1
   Itt hitvesed, amott két virgonc gyermeked!	1
   Gyűljünk össze s űljünk itt körbe mindnyájan,	1
   S tartsunk olyan vidám beszélgetéseket,	1
   Hogy hallgatni még az idő is megálljon;	1
   Igy csaljunk meg ezt a vén hajdút, ki engem	1
   Hej, maholnap megint a dologra kerget...	1
   Egykor a hírvágyat hátamra űltettem,	1
   S most le nem hányhatom a már megúnt nyerget.	1
   Nem a hír, nem a hír többé, mi ösztönöz,	1
   Hogy munkába öljek napot és éjszakát!	1
   Mint napszámos nyúlok iróeszközömhöz,	1
   Aki a sátánnak elalkudta magát.	1
   Tudom, a feledés, mint az éhes kánya	1
   A megölt madárral, elröpűl nevemmel,	1
   Tudom, hogy siket a magyarok hazája,	1
   S mégis énekelek, mert énekelnem kell.	1
   El fogják feledni nevem s bár felednék	1
   Hamar! ugy szeretném túlélni híremet:	1
   Akkor aztán ismét a magamé lennék,	1
   Rózsáim volnának a borostyán helyett.	1
   Azt kivánnám, hogy itt éljek én s hitvesem	1
   Veletek, barátom, nem-zavart magányban,	1
   Míg nem emlékezném már saját magam sem	1
   Arra, hogy divatban voltam hajdanában.	1
   Akkor a dicsőség hozzád el-eljövén	1
   Egyszer itt találna s tán reám ismervén	1
   Mint régi barátját üdvözölne, de én	1
   Felelnék: nem tudom, kihez van szerencsém?	1
   Eh, balgatag beszéd! alig ejtettem ki,	1
   Nevetek, magamat kinevetem érte;	1
   Az isten a magányt nem nekem teremti,	1
   Odavaló vagyok én a csatatérre.	1
   Dobják le testemmel együtt majd nevemet	1
   A sírba, de addig ne bántsa senki sem,	1
   Véglehelletemig nem hagyom a helyet,	1
   Ott esem el bármily sárosan, véresen!	1
   Szalonta, 1847. október 25-31.	1
DICSÉRSZ, KEDVES...	1
   Dicsérsz kedves, hogy olyan jó vagyok!	1
   És meglehet, hogy az vagyok valóban,	1
   De ne köszönd ezt énnekem... szived	1
   Annak forrása, bennem ami jó van.	1
   Avvagy talán a földnek érdeme,	1
   Hogy úgy terem gyümölcsöt és virágot?	1
   Teremne-e csak egy fűszálat is,	1
   Ha nem sütnének rá a napsugárok?	1
   Nagyvárad, 1847. október 25-31.	1
NÉZEK, NÉZEK KIFELÉ...	1
   Nézek, nézek kifelé az	1
   Ablakon,	1
   Ott merengnek szemeim a	1
   Silbakon,	1
   Jár a faköpönyeg mellett	1
   Föl s alá,	1
   Méltósággal, mint valami	1
   Kiskirály.	1
   Sétifikáltam igy én is	1
   Valaha,	1
   Merthogy voltam, voltam én is	1
   Katona,	1
   Fekete-sárgára festett	1
   Fák előtt	1
   Villogtattam a hatalmas	1
   Gyíklesőt.	1
   Izzadtam a dicső borju-	1
   Bőr alatt,	1
   Bájos bakancs ékesíté	1
   Lábamat,	1
   Szájam szörnyü halberdókat	1
   Kiabált,	1
   És söpörtem a kaszárnya	1
   Udvarát.	1
   Hősi pálya, hősi pálya,	1
   Gyöngy élet,	1
   Szégyen rám, hogy számot veték	1
   Tevéled,	1
   Hogy letettem cserkoszorúd	1
   Fejemről,	1
   Elhajíték puskát, seprőt	1
   Kezemből.	1
   Hej, de meg is vert az isten	1
   Engemet,	1
   Hogy elhagytam a vitézi	1
   Életet,	1
   Poéta lett belőlem, csak	1
   Poéta...	1
   Ott talán már káplár volnék	1
   Azóta.	1
   Nagyvárad, 1847. október 25-31.	1
SZÉP NAPKELETNEK...	1
   Szép napkeletnek	1
   Viránya lelkem,	1
   Örök tavasznap mosolyog le rá;	1
   Mit csak a földre	1
   Ejtett az isten,	1
   Megterem rajta minden szép virág.	1
   Csak egy hiányzott,	1
   A hit virága,	1
   A sírontúli életnek hite,	1
   S ez is kikelt már,	1
   Ez is virít már,	1
   És ezt szerelmed ülteté ide.	1
   Miről a büszke,	1
   Az elbizott ész	1
   Egy hangot sem bírt mondani nekem:	1
   Megmagyarázta,	1
   S mi könnyedén, azt	1
   Édes szerelmed, kedves hitvesem!	1
   Nem sötét a sír:	1
   Szemünk vakul el,	1
   Ha rátekintünk, fényességitől,	1
   Mely oly szokatlan	1
   Varázsözönnel	1
   A másvilágból arcainkra dől.	1
   Nem az enyészet	1
   Rideg tanyája	1
   A koporsó; de vidám sajka ez,	1
   Amely velünk e	1
   Szép életből egy	1
   Még szebb élet partjára átevez.	1
   Csak azt az egyet	1
   Szeretném tudni:	1
   Hol, merre terjed ez a másvilág?	1
   És mily alakban	1
   Jutunk majd innen	1
   Ez ismeretlen másvilágba át?	1
   Mint ágrul ágra	1
   A csalogánypár,	1
   Csillagrul csillagra szállunk, te s én?	1
   Vagy mint két hattyu	1
   Ringunk szelíden	1
   Az örökkévalóság tengerén?	1
   Pest, 1847. november	1
OH NE BÁNTSD A KÖLTŐT...	1
   Moore után angolból	1
   Oh ne bántsd a költőt, ha magányba fut, hol	1
   Fekszik a gyönyör, a hírrel nem törődve;	1
   Nagyra született ő, s lelke lángolási	1
   Szentebbek volnának boldogabb időkbe'.	1
   A húr, mely most lantján tágan lankad, tudna	1
   Harci dárda ellen íjt feszíteni,	1
   És ajkán, amely most vágyakat lehel csak,	1
   Honfiszívek árja ömledezne ki.	1
   De jaj hazájának!... elmult büszkesége,	1
   S mely volt hajthatatlan, megtört szelleme;	1
   Romján csak titokban sóhajt népe, mert őt	1
   Árulás szeretni s halál védnie.	1
   Csak az árulónak van becse, csak annak.	1
   Aki szégyenlője ősei nevének;	1
   Az a fáklya vezet méltósághoz, amely	1
   A hazát-hamvasztó máglyán gyujtaték meg.	1
   Hát ne bántsd a költőt, ha, mit nem gyógyíthat,	1
   Kéjek közt akarja elfelejteni;	1
   Oh csak egy reményt adj, csak egy fény ragyogjon	1
   Honja éjén, s meglátd, mint fog érzeni!	1
   És azonnal szíve minden szenvedélyt, mit	1
   Táplált, s mindent, ami kedves, messze hajt,	1
   S a babér, mely fejét hasztalan övedzi:	1
   Mint Harmodiusnak, kardját födi majd.	1
   De bár dicsőséged eltűnt s a remény is,	1
   Neved, drága Erin, élni fog dalába',	1
   Még az órában is, melyben legvidámabb,	1
   Emlékezni fog rád s sorsod viszályára.	1
   Panaszod meghallj' az idegen, rónáin,	1
   Tengeren túl küldi a lant sóhajod,	1
   Maga zsarnokod is, míg láncod szorítja,	1
   Rabja dalán megáll majd és sírni fog.	1
   Pest, 1847. november	1
ŐSZI ÉJ	1
   Látod, látod... vagy hiszen mit látnál?	1
   Késő éj van, s ez még nem elég:	1
   Éj a földön és felhők az éjen;	1
   Kétszeres gyászt vett föl a vidék.	1
   És a szél, ez a hazátlan szellem,	1
   Kit be nem fogad se' ég, se' föld,	1
   Ég és föld közt elkárhozva bujdos...	1
   Hallod, hallod, hogy nyög, hogy süvölt.	1
   Könnyü nékünk, feleségem, könnyü,	1
   Pamlagon te és karszékbe én,	1
   Idebenn a kényelmes szobában	1
   A meleg kemence közelén.	1
   Oh de vannak, kik most kinn bolyongnak	1
   A viharban szabad ég alatt,	1
   Fürteiket megcibálja a szél,	1
   Amidőn mellettök elszalad.	1
   Ablakokból itt-ott oly hivólag	1
   Kandikál ki egy-egy mécsvilág,	1
   De ők tovább mennek... csavargónak	1
   Ki nyitná ki háza ajtaját?	1
   Hej pedig ki tudja, hogy mi volt az	1
   Ilyen, vagy mi lesz belőle még?	1
   Hogy tovább ne menjünk: egykor én is,	1
   Én is ily földönfutó valék.	1
   Míg kifáradt, gyöngült lábaimmal	1
   Gázolám az országúti sárt;	1
   Lelkem addig csüggedetlen szárnyán	1
   Magasan fönn az egekben járt.	1
   Így ballagtam, ábrándozva: egykor	1
   A hazának mily kincset hagyok.	1
   S aki láta, mit gondolt felőlem?	1
   Azt hivé, tán, hogy tolvaj vagyok.	1
   Pest, 1847. november	1
BÍRÓ, BÍRÓ, HÍVATALOD...	1
   Bíró, bíró, hívatalod	1
   Nem játék, nem tréfadolog,	1
   Jól meggondold, jól meggondold,	1
   Ha a "halál" szót kimondod.	1
   Hallga, hallga, nyílik szája...	1
   Szól... kimondja: "halál rája!"	1
   Elindulnak az ifjúér',	1
   Pallost köszörűl a hóhér.	1
   Nap az égre emelkedik,	1
   Ifju feje földre esik,	1
   Nyaka vére fölfelé fut...	1
   Milyen szép piros szökőkut!	1
   Holdvilágos sárga éjfél,	1
   Sírjából az ifju fölkél,	1
   Halomtalan sírgödréből,	1
   Az akasztófa tövéből.	1
   Fejét veszi jobbkezébe,	1
   Kapaszkodván üstökébe,	1
   Ugy ballag a városba bé,	1
   Birájának háza felé.	1
   "Ártatlanul ölettél meg!"	1
   A bíró ily szókra ébred,	1
   És fölpattan az ajtaja,	1
   Véres fej röpűl be rajta.	1
   És ezután minden éjjel	1
   A bírót e hang költé fel,	1
   Jött az ifju éjfelenként,	1
   És bedobta véres fejét.	1
   Pest, 1847. november	1
RÓZSABOKOR A DOMBOLDALON...	1
   Rózsabokor a domboldalon,	1
   Borúlj a vállamra, angyalom,	1
   Súgjad a fülembe, hogy szeretsz,	1
   Hej, milyen jólesik nekem ez!	1
   Lenn a Dunában a nap képe;	1
   Reszket a folyó örömébe',	1
   Ringatja a napot csendesen,	1
   Épen mint én téged, kedvesem.	1
   Mit nem fognak rám a gonoszok,	1
   Hogy én istentagadó vagyok!	1
   Pedig mostan is imádkozom...	1
   Szíved dobogását hallgatom.	1
   Pest, 1847. november	1
PATÓ PÁL ÚR	1
   Mint elátkozott királyfi	1
   Túl az Óperencián,	1
   Él magában falujában	1
   Pató Pál úr mogorván.	1
   Be más lenne itt az élet.	1
   Ha egy ifjú feleség...	1
   Közbevágott Pató Pál úr:	1
   "Ej, ráérünk arra még!"	1
   Roskadófélben van a ház,	1
   Hámlik le a vakolat,	1
   S a szél egy darab födéllel	1
   Már tudj' isten hol szalad;	1
   Javítsuk ki, mert maholnap	1
   Pallásról néz be az ég...	1
   Közbevágott Pató Pál úr:	1
   "Ej, ráérünk arra még!"	1
   Puszta a kert, e helyett a	1
   Szántóföld szépen virít,	1
   Termi bőven a pipacsnak	1
   Mindenféle nemeit.	1
   Mit henyél az a sok béres?	1
   Mit henyélnek az ekék?	1
   Közbevágott Pató Pál úr:	1
   "Ej, ráérünk arra még!"	1
   Hát a mente, hát a nadrág,	1
   Úgy megritkult, olyan ó,	1
   Hogy szunyoghálónak is már	1
   Csak szükségből volna jó;	1
   Híni kell csak a szabót, a	1
   Posztó meg van véve rég...	1
   Közbevágott Pató Pál úr:	1
   "Ej, ráérünk arra még!"	1
   Életét így tengi által;	1
   Bár apái nékie	1
   Mindent oly bőven hagyának,	1
   Soha sincsen semmije.	1
   De ez nem az ő hibája;	1
   Ő magyarnak születék,	1
   S hazájában ősi jelszó:	1
   "Ej, ráérünk arra még!"	1
   Pest, 1847. november	1
EGY APÁHOZ	1
   Mindent tevél, amit szabad	1
   És amit nem szabad,	1
   Hogy visszatartsad ellened	1
   Szegűlt leányodat;	1
   Bekeriték őt apai	1
   Tekintélyednek falai,	1
   S úgy volt ármányaid között,	1
   Mint hálóban a hal,	1
   És fenyegetted haragod	1
   Gyilkos villámival...	1
   És mégis elment gyermeked	1
   Az ifjuval, kit szeret.	1
   Mi volt forrása tetteid	1
   Sötét folyóinak?	1
   Tán a szülői aggalom	1
   A jövendő miatt?	1
   Ez volt a szép palást, amely	1
   Rút önzésed takarta el.	1
   Árúnak tartád gyermeked,	1
   S rá alkuvál is már...	1
   Szeretném tudni: mennyiért	1
   Kérték s mi volt az ár?...	1
   Vásárra vitted, tehetéd,	1
   Mert hisz te adtad életét.	1
   Te legalább ezt gondolod.	1
   Hah, milyen lázitó,	1
   Mily iszonyú tett volna ez,	1
   Ha nem voln' olyan ó,	1
   Ha minden istenadta nap	1
   Meg nem történnék újolag.	1
   Van embervásár, szinte van	1
   Ott túl a tengeren,	1
   De az adó-vevő fehér,	1
   S az áru szerecsen,	1
   Mig itt minálunk az apák	1
   Magzatjaikat árulják.	1
   Igy cselekvél te is... vagy mondd	1
   Hazugnak szavamat,	1
   Tégy tanuságot róla, hogy	1
   Szeretted lyányodat,	1
   Beszélj!... egy hangod sem lehet,	1
   Mely megcáfolna engemet.	1
   Midőn ármányod szétszakadt,	1
   S leomlott minden gát,	1
   S az ifju végre elvivé	1
   Magával a leányt,	1
   Annyit se' mondál nékiek:	1
   Vajon lesz-e mit ennetek?	1
   Levontad rólok kezedet,	1
   Ugy távozának el,	1
   Bár meggyőződésed vala,	1
   Hogy első, akivel	1
   Találkoznak, a nyomor lesz,	1
   S majd el sem hagyja őket ez.	1
   De szép hited, tisztelt apa,	1
   Tudd meg, nem teljesűlt,	1
   S ha tán a szükség egykoron	1
   Reájok nehezűl,	1
   Te lész utósó, akinek	1
   Segélyeért könyörgenek.	1
   S ők boldogok, (érdemlik is	1
   Sok szenvedésökért!)	1
   Oly véghetetlen boldogok,	1
   Hogy hozzájok se' fér	1
   A gyűlölség és a harag,	1
   Hogy néked megbocsátanak;	1
   S kivánják: légy boldog te is!...	1
   De bár kivánjanak	1
   Neked minden jót, hasztalan;	1
   Mert ki elhagyja csak	1
   Egy pillanatra gyermekét,	1
   Örökre elhagyj' azt az ég.	1
   Pest, 1847. november	1
ÁLLJ MEG, FELESÉGEM...	1
   Állj meg, feleségem,	1
   Mondok valamit,	1
   Játsszuk el a multnak	1
   Jelenéseit,	1
   Mert illik dologhoz	1
   Fogni végre már,	1
   Isten drága napját	1
   Egyre lopni kár.	1
   Eddig csak henyéltünk,	1
   Ennek vége lesz,	1
   Mert ez a léleknek	1
   Fásulást szerez.	1
   Munka, tett az élet,	1
   Tegyünk valamit,	1
   Játsszuk el a multnak	1
   Jelenéseit.	1
   Képzeld, hogy leány vagy	1
   Az a lyányka még,	1
   Kivel ott a csendes	1
   Kertben mulaték.	1
   Itt a kályha lesz a	1
   Nagy fa, mely alatt	1
   Elmondám szerelmi	1
   Vallomásomat.	1
   Támaszkodjál hozzá,	1
   S addsza kezedet,	1
   És figyelj, elmondom	1
   Szép beszédemet: -	1
   "Nagysám, én nagysádat	1
   Sze... sze... szeretem!	1
   Nagysádé szerelmem,	1
   Lelkem, életem!	1
   Oh feleljen, nagysám,	1
   Hogy viszontszeret!"	1
   "Szeretlek, Sándorkám,	1
   Bírod szívemet..."	1
   Persze, hát hogy is ne,	1
   Mondtad is te ezt!	1
   Mily anakronizmus!	1
   Mondd, hogy nem szeretsz,	1
   Mint akkor mondád... "Én	1
   Nem szeretem önt."	1
   Nem szeretsz, galambom?	1
   Szépen köszönöm.	1
   Pár hónapja csak, hogy	1
   Feleségem lett,	1
   S ím nyiltan bevallja	1
   Már, hogy nem szeret.	1
   Hahh! - vagy úgy... ni most meg	1
   Én feledtem el,	1
   Hogy csak játszunk, hogy a	1
   Multat játsszuk el.	1
   Mennyi galibával	1
   Jár ez a dolog!	1
   Hagyjuk abba, jobb lesz,	1
   Már fáradt vagyok.	1
   Elfáradtam. Most már	1
   Csak pihenhetek.	1
   Űlj le itten, majd én	1
   Melléd heverek,	1
   S rád hajlok fejemmel,	1
   Igy, kis angyalom...	1
   Munka után milyen	1
   Jó a nyugalom!	1
   Pest, 1847. november	1
BOLOND ISTÓK	1
   "Jön biz a, tagadhatatlan,	1
   Mindjárt itt lesz a hátam megett.	1
   S mily haragos! sose' láttam	1
   Ilyen gyilkos szemeket.	1
   Korbácsolja lovait,	1
   S a gyeplőt közéjök vágta,	1
   Ugy jön egyenest nekem	1
   Sebesen, lóhalálába.	1
   Hallj' az úr,	1
   Legyen annyi embersége,	1
   Hagyjon békét énnekem,	1
   Menjen félre pokol fenekébe.	1
   Hisz elég nagy ez a puszta,	1
   Megférünk egymás mellett is könnyen,	1
   Mért törnénk tehát egymásra?	1
   Egyik jobbra, másik balra menjen.	1
   És ha épen úgy kivánja,	1
   Hát meg is süvegelem,	1
   Csak térjen ki az utamból,	1
   Csak hagyjon békét nekem."	1
   Igy beszél a jámbor ifju	1
   A záporhoz, mely utána nyargal,	1
   De biz ez nem fordul el, hanem	1
   Utoléri, s dől rá vad haraggal.	1
   És az ifju?	1
   Ott helyben megáll merően,	1
   Mint Cézár, midőn meglátta	1
   A gyilkot Brutus kezében,	1
   S köpenyét, mint Cézár,	1
   Rávoná a képire...	1
   Azaz hogy rávonta volna	1
   Ha lett volna köpenye.	1
   De azért, mint akinek nyakában	1
   Egy pár bunda s köpönyeg,	1
   Oly nyugodtan áll, s ezt mondja	1
   Kimondhatatlan egykedvüleg:	1
   "Jó; ha nem hallgatsz rám,	1
   Üssön a mennykő beléd.	1
   Majd meglátom, melyikünk	1
   Unja meg elébb.	1
   Istenemre, én vagyok tán	1
   A világon a legjobb keresztyén,	1
   Mert biz annyiszor még senki sem	1
   Keresztelkedett meg, mint én.	1
   Mennyit, mennyit mos a zápor engem!	1
   Hanem hiszen szerecsent mos,	1
   Mert biz én amilyen	1
   Egykoron valék, olyan vagyok most.	1
   Leáztathat rólam	1
   Az eső minden ruhát.	1
   De nem áztathat le egyet, a	1
   Filozófiát.	1
   Az már aztán a szabó,	1
   Aki ezt a ruhát varrja;	1
   S milyen olcsó! ingyen kapni,	1
   S mégis milyen kevés hordja."	1
   Igy elmélkedék az ifju ember,	1
   S erre oly jóizűt kacagott,	1
   Hogy a zápor megboszankodott rá,	1
   S még kegyetlenebbűl szakadott.	1
   De az ifju győzte türelemmel,	1
   Állt vidáman és nyugodtan;	1
   Gondolá, hogy zúgolódni	1
   Teljesen méltóságán alul van.	1
   Végre is a mérges felhő	1
   Szégyent vallva távozék,	1
   S szivárványos lett - talán az	1
   Ifju kedvétől - az ég.	1
   "Szép szivárvány!" szólt a vándor,	1
   "Mint életem, olyan tarka,	1
   S olyan fényes, mint jövendőm	1
   S mint a paradicsommadár farka;	1
   Szép szivárvány, szép diadalív	1
   A verőfény tiszteletire,	1
   Hogy a vészen, a felhőkön	1
   Győzelmet nyere;	1
   Szép szivárvány, messze vagy te tőlem,	1
   Jaj de messzebb még a város,	1
   A nap vége pedig már közel,	1
   És az út irtóztatóan sáros.	1
   Én ugyan próféta nem vagyok,	1
   Hanem annyit merek jóslani,	1
   Hogy ma nem gyönyörködhetnek már	1
   Bennem a város leányai.	1
   Sajnálom szegényeket,	1
   De hiába, nem tehetek róla...	1
   Hogyha mégis szállni tudnék,	1
   Mint amottan az a gólya.	1
   Mit csináljak hát?	1
   Ha az éjet itt kinn töltöm,	1
   Gyönyörű mulatságocska lesz,	1
   Nedves háttal sáros földön...	1
   Bár Bolond Istóknak hínak,	1
   Ily bolond csak nem leszek -	1
   Mit tünődöm? amott egy tanya,	1
   Bemegyek.	1
   Zsiványfészek is lehet	1
   Barátságos alakjára nézve,	1
   De nincs annak félelem szivében,	1
   Akinek még bányában a pénze.	1
   És a kémény füstölög,	1
   Ergo tűz van a konyhán,	1
   Ergo megmelegszem, sőt még	1
   Vacsorálok is talán.	1
   Mily szerencse, mily boldogság,	1
   Hogy tanultam logikát,	1
   Most ezt föl sem érném ésszel...	1
   Éljenek az iskolák!"	1
   Ez komor tanya,	1
   Ahová az ifju mégyen,	1
   Mélyen benn a	1
   Puszta közepében.	1
   Félig ép,	1
   Félig rom:	1
   Ház-e vagy	1
   Sírhalom?	1
   Mint az árva gyermekek	1
   Anyjok sírhalmánál,	1
   Egy pár vad fa körülötte	1
   Olyan szomorún áll.	1
   Éspedig nagy épület,	1
   Nem paraszt kőmíves rakta,	1
   Drága mű,	1
   Csakhogy az enyészet lába rajta.	1
   Oldaláról hull a vakolat,	1
   Kopott zsaluk lógnak lefelé,	1
   Mint helyökből kifeszíté	1
   Egyik-másik kósza szél.	1
   Az ajtó előtt egy	1
   Életúnt komondor,	1
   Ellenséget s jóbarátot	1
   Egyaránt megmormol.	1
   Hátul a cselédház, oldalánál	1
   Egy öreg mogorva béres lézeng;	1
   Dolgoznék, ha dolgoznék,	1
   Balta és járomszög a kezében.	1
   Minden oly bús,	1
   Oly kedvetlen,	1
   Mintha egy világnak	1
   Átka volna itten.	1
   Gondolá is fiatal barátunk,	1
   Hogy elért e tanya közelébe:	1
   "A tatárjárásnak itt talán még	1
   Mostanában volt csak vége.	1
   De ha benn még mostan is Timurlán,	1
   Dzsengizkán s az egész Tatárország,	1
   Még ugyis belépek, lábamat	1
   Vissza még ez urak sem riasztják."	1
   S a küszöbre	1
   És belépett,	1
   S láta egy vénséges	1
   Asszonyképet,	1
   A parazsat túrta	1
   Csiptető vasával...	1
   Szólt az ifju hozzá	1
   Elragadtatással:	1
   "Jó estét magának,	1
   Szerelem galambja,	1
   Ifjuság rózsája,	1
   Nagyanyám nagyanyja!..."	1
   De az érdemes hölgy közbevágott,	1
   A beszédnek végét el nem várva:	1
   "Mit keres kend? isten hírivel	1
   Menjen arrébb, ez nem csárda.	1
   Majd biz itt minden sehonnait	1
   Befogadni, hát hogy is ne!	1
   Kivált ilyen tájban,	1
   Mikor itt van már az este."	1
   "Ej babám," felelt a vándor,	1
   "Hisz nem ment el az eszem,	1
   Hogy beüssem orrom ilyen helyre,	1
   Ha el nem esteledem.	1
   Ép azért, mert este van..."	1
   De szavát el nem végezheté,	1
   Nagy csetepatával küldte	1
   Őt az asszony kifelé.	1
   Ő nem tágitott. "Ki itt az úr?"	1
   Kérdezé,	1
   "Véle szólok; vigyük az ügyet	1
   Ő elé."	1
   "Itt az úr, mi a baj?"	1
   Szólt egy tompa hang,	1
   Mintha szólna tenger	1
   Fenekén harang.	1
   Hófehér aggastyán volt az úr,	1
   Hófehér bajusszal és szakállal,	1
   Homlokán kevés haj, sok redő,	1
   Úgy állt ottan komoly méltósággal.	1
   Úgy állt ott merően,	1
   Mint egy sírkereszt,	1
   Melyet tél-időben	1
   Tiszta hó fedez.	1
   Úgy állt, mint egy egész temető,	1
   Melyben oly sok, oly sok a halott,	1
   S látható volt jól, hogy az öröm van	1
   Legrégebben eltemetve ott.	1
   És az ifju lelke a pajkosság	1
   Tarka köntösét rögtön letette,	1
   S szólt illendő szerénységgel	1
   S tisztelettel közeledve:	1
   "Jó uram, bocsánat!	1
   Útazó vagyok;	1
   Még ugyan nem fagytam meg, de	1
   Nem is izzadok.	1
   Nagyon utolért a zápor,	1
   Át találtam ázni egy kicsit,	1
   Engedelmeddel fölmelegenném	1
   S megszárítnám a ruhámat itt.	1
   S ha jóságodból ezen kívűl	1
   Még maradna egy darabka hátra,	1
   Azt csak arra használnám, hogy	1
   Megmaradnék itten éjszakára."	1
   "Jól van," volt a kurta válasz,	1
   S ezzel befordult az agg.	1
   Kurta volt a válasz, ámde több	1
   Nem kellett az ifjunak.	1
   Fönn termett a tűzhelyen,	1
   A láng mellé guggolt szépen,	1
   S űlt kevélyen és vidáman,	1
   Mintha űlne egy királyi széken.	1
   "Most nekem áll a világ!"	1
   Ekképen gondolkodék,	1
   "Tudtam, így lesz, és azt is tudom,	1
   Hogy vacsorám is lesz még."	1
   Ezt gondolta, s összevissza	1
   Gondolt minden tarkabarkát,	1
   És miért ne gondolt volna?	1
   Hisz Bolond Istóknak híták.	1
   Ami volt és ami lesz,	1
   Ami nem volt és nem leszen,	1
   Minden, minden	1
   Megfordult a fejiben.	1
   S amit ő magában gondolt,	1
   Ki is szokta mondani;	1
   No hiszen a vén anyónak	1
   Volt mit hallani!	1
   Három vendégoldalas szekér	1
   Sem bírná el, annyit fecsegett ott,	1
   S olyakat, hogy rajtok az anyó is	1
   Néha még - uram bocsá'! - mosolygott.	1
   Hej pedig ezt vajmi régen,	1
   Régen nem tevé már,	1
   Szinte csikorgott belé a szája,	1
   Mint a megrozsdásodott zár.	1
   De hogy minden mértéken fölűl	1
   Hosszu ne legyek:	1
   Mint az ifju jóslá, meghivá őt	1
   Vacsorára az öreg.	1
   "Ejnye, ejnye," gondolá az,	1
   Másodízben rakva meg a tányért,	1
   "Ez a Matuzsálemína	1
   Hogy kitett magáért!	1
   Hiszen ez királyi vacsora;	1
   Kár, hogy ilyen búsan költjük el...	1
   Megszólítom az öreg urat,	1
   Ha felel, ha nem felel."	1
   "Jó uram, tisztelt úr,	1
   Ételed jó, de egy híja van.	1
   Az az egy a híja, hogy	1
   Nagyon sótalan.	1
   Nem ezt a sót értem... mással	1
   Szoktam sózni én az ételt:	1
   Mulatással,	1
   Víg beszéddel.	1
   A halak is kacagnának rajtunk,	1
   Ekkép látva minket...	1
   Avvagy siralomházban vagyunk tán	1
   S holnap már kivisznek?	1
   Fél halál a hallgatás,	1
   Tőle szinte félek én;	1
   Ha te restelesz beszélni,	1
   Majd beszélek én.	1
   Történet, földmívelés, müvészet,	1
   Csillagászat, természettan,	1
   Költészet, jogtudomány, kuruzslás...	1
   Mind, mind, mind a fejemben van.	1
   Ismerős előttem	1
   Éjszak, dél, kelet, nyugat,	1
   Jártam fényes palotákban	1
   És rongyos kunyhók alatt.	1
   Mondd, miről beszéljek?"	1
   És az agg (inkább szemeivel,	1
   Mint hangjával) ekkép válaszolt:	1
   "Engemet már mi sem érdekel."	1
   "Oh uram, ne mondd ezt," szólt az ifju.	1
   "Isten ellen vétkezel vele...	1
   Elzárkozni e dicső világtól,	1
   Amely széppel, jóval ugy tele!"	1
   "Tele széppel, jóval," mormogá az	1
   Aggastyán, fejét megrázva,	1
   "Tele széppel, jóval, meglehet, de	1
   Legfölebb csak néhányak számára.	1
   Majd ha hetven, nyolcvan év keservét	1
   Hordod szíveden,	1
   S közte még csak egy hervadt virág,	1
   Egy szép emlék sem leszen,	1
   Majd ha dőlni készül élted fája,	1
   S azt sem mondhatod,	1
   Hogy ágán a boldogság-madár	1
   Egyszer nyugvék, egy dalt csattogott,	1
   Hanem a kínszenvedések függtek	1
   Rajta, mint akasztott emberek:	1
   Akkor mondd meg, milyen a világ,	1
   Akkor mondd meg, fiatal gyerek.	1
   Tél vala már ifjuságom,	1
   Hát öregkoromnak,	1
   Hát ennek még	1
   Milyen nevet adjak?	1
   Szerettem; szerelmem angyal volt,	1
   Ott fönn született az égben,	1
   S gyalázat sarával megdobálva	1
   Halt meg itt lenn, a földön, szeméten.	1
   Hogy virágtalan volt tavaszom,	1
   Kétségemnek rémeit legyőzve	1
   Jó reménnyel néztem a kalászos	1
   Nyár elé és a gyümölcsös őszbe.	1
   Eljött s elment mind a kettő,	1
   És mi hasznom benne?	1
   Hogyha mindent elbeszélnék,	1
   Szívem megrepedne.	1
   Hosszu fájdalom rövid tartalma:	1
   Sírban két jó gyermekem,	1
   Még egy él és ez rosz ember	1
   És irántam idegen.	1
   Elhagyám, s már nem láttam sem őt, sem	1
   A világot tíz esztendő óta,	1
   És ezóta nincs egyéb érzelmem,	1
   Mint bevágyni, be a koporsóba.	1
   Én bevégzém számadásom	1
   Az élettel,	1
   Mit akarhat még velem, hogy	1
   Nem ereszt el?	1
   Kiivott már mindent, bennem	1
   Semmi nem maradt,	1
   Mért nem dobja hát el már az	1
   Üres poharat?	1
   Átkozott légy, élet,	1
   Légy elátkozott,	1
   Aki rabszolgádat	1
   Ekkép kínozod!	1
   Átkos, átkos a világon minden,	1
   Egy van csak, mi áldást érdemel:	1
   Az az egy kicsíny gödör, hová az	1
   Élet minket nem kisérhet el.	1
   Milyen áldás, ott lenn porladozni,	1
   Elfeledni, hogy valánk,	1
   Hogy ama nagy kínpadon szenvedtünk,	1
   Amelynek neve világ!"	1
   Itt megállott a sok évnek	1
   És sok búnak embere,	1
   És az ifju szót emelni	1
   Csak hosszú szünet multán mere:	1
   "Szent előttem minden fájdalom,	1
   Kettősen szent az öreg szivé...	1
   Nem akarlak bántani; bocsáss meg,	1
   Ha beszédem lelked sértené.	1
   Jó uram, te vétkezél,	1
   Tűrd tehát a büntetést,	1
   Mely ha nagy, azért az, mert	1
   Bűnöd is nagy: a kétségb'esés.	1
   Ez a bűnök koronája,	1
   Minthogy ez nem más,	1
   Mint a legsötétebb	1
   Istentagadás.	1
   A kétségb'esés pokoli hang,	1
   Amely fölkiált az égre:	1
   Nincs tebenned isten, akinek	1
   Gondja volna az emberiségre.	1
   S méltó rá bizonnyal,	1
   Aki ezt kimondja,	1
   Róla, hogy kezét a	1
   Jóisten levonja;	1
   Mert van a világnak atyja,	1
   Van egy hű gondviselője,	1
   Minden ember megláthatja,	1
   Aki el nem fordul tőle.	1
   Csak ne légyünk türelmetlenek!	1
   Néki sok a gyermeke,	1
   Ne kivánjuk, hogy minket tegyen	1
   Mindeneknek elibe.	1
   Itt a törvény: >>várj sorodra,<<	1
   És nem vársz hiába;	1
   Mint a nap a föld körűl, úgy	1
   Vándorol jósága,	1
   S nincsen akit elkerűlne,	1
   Ha ma nem jött, eljön holnap...	1
   Míg az ember boldog nem volt,	1
   Addig meg nem halhat.	1
   S a boldogság sosem késő,	1
   És ez oly bűvszer, mitül	1
   - Essék csak egy csepp beléje -	1
   Egy tenger megédesül."	1
   Még soká beszélt az ifju,	1
   És az agg mindig jobban figyelt,	1
   S ugy szivá be lelke e beszédet,	1
   Mint a gyermek az anyatejet.	1
   És midőn elhallgatott az,	1
   Ámélkodva kérdezé az agg:	1
   "Hol tanultad ezeket?	1
   Ki vagy, ifju, hogy hínak?"	1
   Az pedig a komolyságot	1
   Már nagyon megunta,	1
   S válaszát vidáman, pajkosan	1
   Ilyeténkép mondta:	1
   "Hol tanultam ezeket?	1
   Egy bagoly beszélte,	1
   Amidőn egy vészes éjjel	1
   Egy odúban háltam véle.	1
   Ki vagyok? sehonnai,	1
   Se országom, se hazám,	1
   Valamely vándormadár	1
   Lehetett az ősapám.	1
   Járok-kelek a világban,	1
   Ma itt vagyok, holnap ott,	1
   És akinek tetszik, annak	1
   Emelek csak kalapot.	1
   Minél többet éhezem és fázom,	1
   Annál több az örömem,	1
   Mert annál szebb lesz jövendőm,	1
   Minél rútabb jelenem.	1
   S hogy hínak? biz én már jóformán	1
   Elfeledtem igaz nevemet,	1
   Azt tudom csak, hogy most a világ	1
   Bolond Istóknak hí engemet."	1
   Másnap reggel Bolond Istók	1
   Fölvevé kis batyuját,	1
   Odaállt a vén gazdához,	1
   És elmondá búcsuját:	1
   "Isten hozzád, jó öreg, ha egykor	1
   Boldog lész, gondolj reám,	1
   Jussak akkor az eszedbe, aki	1
   Boldogságodat megjósolám."	1
   Megfogá kezét a	1
   Remegő aggastyán,	1
   S szóla, s egy nehéz könny	1
   Pergett végig arcán:	1
   "Isten hozzád, ifju ember,	1
   Akitől én... aki bennem...	1
   Aki nékem... látod, látod,	1
   Hogyan kell a szót keresnem.	1
   Isten hozzád... vagy nem,	1
   Mondok valamit:	1
   Ne bucsúzzunk még el,	1
   Maradj vélem itt.	1
   Maradj itt, míg meg nem únod	1
   E tanyát,	1
   És ha tetszik, maradj itt az	1
   Élten át.	1
   Mondd el, amit tennap mondtál,	1
   Mondd még százszor el nekem,	1
   Olyan jólesik azt hallanom,	1
   S végre majd el is hiszem.	1
   Úgye itt maradsz, barátom?"	1
   Szólt az ifju: "Maradok;	1
   Kötelességem maradni,	1
   Ha már így van a dolog.	1
   Az olyan beszédben	1
   Ha kedved telik,	1
   Elbeszélek én, ne félj, akár	1
   Száz esztendeig..."	1
   Kinn azonban zaj van,	1
   Kocsi érkezett;	1
   Kocsi itt e pusztán!	1
   Vajjon ki lehet?	1
   "Nem szabad bejőni senkinek!"	1
   Igy kiálta ki az agg...	1
   "Énnekem sem, nagyapám?"	1
   Szól kivűl egy édes női hang.	1
   És kinyílt az ajtó,	1
   És bejött a lyány,	1
   Oly fiatal, oly szép	1
   És oly halovány!	1
   S ráborult a bámuló öregre,	1
   Könnye, csókja égeté két arcát,	1
   S így önté ki	1
   Lelke harcát:	1
   "Unokád függ rajtad, nagyapám,	1
   Úgy ölellek át, mint a keresztet,	1
   Áhitattal és reménnyel... hangom	1
   Fájdalomtól és örömtül reszket.	1
   Jöttem hozzád ótalmat keresni,	1
   Hol találnám azt, ha nálad nem?	1
   Jaj, hogy erre rászorultam, s százszor	1
   Jaj, hogy apám az én ellenem!	1
   Tőle futok, védj meg ellenében;	1
   Szívtelenül férjhez menni készt,	1
   Van-e annak, van-e annak szíve,	1
   Ki egy szívet összetörni kész?	1
   Kérelem s könny, mind hiába volt,	1
   Kőszoborra hulltak könnyeim...	1
   Oh, ha itt is ugy járok, mint ottan,	1
   Lesz-e több ily sors, mint az enyim?	1
   Értem, értem, mit jelent e	1
   Szemrehányás szemeidben,	1
   Úgye azt, hogy az utósó	1
   Szükségből vagyok csak itten?	1
   Ne itélj meg, százszor jöttem volna,	1
   S apám tiltá, hogy ne jőjek el,	1
   Ő mondá, hogy senkit sem szeretsz te...	1
   Ah, hogy őt mindig vádolnom kell!	1
   Csakhogy itt vagyok végtére,	1
   El sem hagylak már ezentul,	1
   Hogyha csak te	1
   Ki nem kergetsz hajlékodbul."	1
   Mennyit nem akart felelni	1
   E beszédre az aggastyán,	1
   És, egy szó kevés, de annyi	1
   Sem jöhetett ki az ajkán.	1
   Könnyhullása, zokogása	1
   Volt a felelet,	1
   És hogy édes könnyeket sír,	1
   Látni lehetett.	1
   Mint két árvíz, amely	1
   Ősszejő,	1
   Összefolyt fölötte	1
   Múlt s jövő,	1
   És e tenger őt örök	1
   Elnyeléssel fenyegette,	1
   Vagy ha életét nem is, de	1
   Elméjét nagyon féltette.	1
   Végre is csak tört eszméket monda:	1
   "Van tehát, ki engem is szeret,	1
   Mintha feketedni érzeném	1
   Ezeket a fejér fürtöket!	1
   Mily kicsiny volt, hogy utószor láttam...	1
   Milyen szépen néz reám...	1
   Ifju ember, hol vagy? nézz ide,	1
   Ez az én kis unokám!	1
   Ifju ember, addsza kezedet,	1
   Mert hiszen te mondtad:	1
   Míg az ember boldog nem volt,	1
   Addig meg nem halhat.	1
   Ő hozzám jött, volt bizalma bennem...	1
   Többé már el sem hagy...	1
   Védni foglak isten, ember ellen,	1
   Kis unokám, ne félj, jó helyen vagy."	1
   És ki tudja, még mit	1
   Össze nem beszélt,	1
   Összevissza hányva	1
   Végét, elejét.	1
   Kinn azonban újra zaj van,	1
   A leányért apja jött,	1
   De kilép az agg s reádörg:	1
   "Át ne lépd e küszöböt,	1
   Nem szentségtelen lábnak való ez,	1
   A tied szentségtelen...	1
   Vagy jer, azt megteheted: taszíts el,	1
   És gázolj keresztül testemen.	1
   Lyányod itt van... lyányod?	1
   Többé nem tiéd,	1
   Mért is volna? őt ugyis csak	1
   Veszni kényszerítenéd.	1
   Megtagadtad egykoron apádat,	1
   Megtagad most téged gyermeked...	1
   Él az isten s őrizi törvényét,	1
   Őrködik az igazság felett.	1
   Meg nem átkozlak, de	1
   Meg sem áldalak...	1
   Menj el ugy, hogy többé	1
   Ne is lássalak."	1
   És a fiú nem mert közeledni,	1
   Összezúzva távozék,	1
   Apja keményen parancsolólag	1
   Nyujtotta ki jobbkezét;	1
   Úgy állt ott az aggastyán	1
   Bús hideg fönségben,	1
   Minnt a jégnek oszlopa	1
   Éjszak tengerében.	1
   Amidőn már messze járt fia,	1
   Egy sohajt küldött utána,	1
   Egy kebeltépő sohajt,	1
   S beballagott hajlokába.	1
   Odabenn nagy hallgatás lett,	1
   Mélyen hallgatának,	1
   Végre szólt az ifju vándor	1
   Az öreg gazdának:	1
   "Most, uram, már ugy hiszem, hogy	1
   Én fölösleges vagyok,	1
   Van már, aki majd vigasztal,	1
   Aki földerítni fog.	1
   Jókedvemmel és vándorbotommal	1
   Megyek én megint a magam útján...	1
   isten hozzád, öreg ember,	1
   Isten hozzád, ifjú lyány."	1
   Menne is, ha őt a gazda	1
   Meg nem fogná,	1
   S nyájas keménységgel így nem	1
   Szólna hozzá:	1
   "Az elébb maradni kértelek,	1
   Mostan ezt parancsolom,	1
   Láss boldogságomban is,	1
   Hogyha láttad bánatom."	1
   "Maradok, ha úgy kivánod,	1
   Sőt maradok örömest,"	1
   Szólt az ifjú, "de egy kikötéssel:	1
   Én leszek a gazda, mindenes.	1
   Lyány levén a háznál,	1
   Rendnek is kell lennie,	1
   És így bízni kell a kormányt	1
   Ügyes ember kezire.	1
   Én világlátott ember vagyok,	1
   Meglásd, mit csinálok	1
   E házból, mely most beillenék	1
   Medve- és farkastanyának."	1
   S hozzálátott a dologhoz.	1
   A cselédség véle,	1
   Lusta nép volt, hanem őket	1
   Váltig ösztökélte.	1
   Seprő, meszelő, sikárló,	1
   Szappan, minden működék,	1
   S harmadnapra a tanyát már	1
   Majd magok sem ismerék.	1
   Minden tiszta, fényes, mint a	1
   Katonaruhán a gomb,	1
   Nincs sehol a régi rozsda,	1
   Régi szenny és régi gond.	1
   S ez, Bolond Istók öcsém,	1
   Ez mind a te munkád,	1
   Ember vagy, ember a lelked is,	1
   Akárki mit mond rád.	1
   Tudja ő jól, mit hogyan kell,	1
   Hagyjátok csak őt magára,	1
   Tudja azt is, hogy a szép lyány	1
   Nem haragszik a virágra.	1
   Annak hát az ő okáért	1
   Hajnalonként kimegy a pusztába,	1
   Összeszedi a sok szépen-nyíló	1
   Vadvirágot, s köti bokrétába,	1
   És ezt a leányka,	1
   Hogyha felkel,	1
   Ablakában látja	1
   Minden reggel.	1
   Reggelenként szép virágbokréta,	1
   Nap hosszában tarka víg beszéd...	1
   Hej dicséri az öreg az ifju	1
   Elméjét, a lyány pedig szivét!	1
   És igy telnek, igy röpűlnek	1
   Órák és napok,	1
   Sőt még ugy sem hazudok, ha	1
   Mondok egy pár hónapot.	1
   Hogy mult el, hogyan nem,	1
   Azt nem tudja senki,	1
   De hogy elmult szépen,	1
   Nem tagadja senki.	1
   S már akárhogyan húzzuk-halasztjuk,	1
   Végre is csak el kell mondani...	1
   Szinte restelem leírni,	1
   Olyan furcsa valami.	1
   Nagyon egyszerű dolog különben:	1
   A fiú fölszedte holmijét,	1
   S a vándorbottal kezében	1
   Az öreg elébe lép.	1
   S szólt, azazhogy szólott volna,	1
   S nem tudott, csak szája mozgott,	1
   Elfelejtett	1
   Minden hangot.	1
   De az öreg szó nélkűl is	1
   Általlátott szándokán,	1
   Nem különben, aki ott állt	1
   Másfelől, a kisleány.	1
   És egyszerre csak elkezdtek	1
   Sírni mind a ketten,	1
   S rákezdte az ifju is, tán	1
   Még keservesebben.	1
   Ugy megsírtak, sírdogáltak,	1
   Jobban sem kell,	1
   Egyszer űlőhelyéből a	1
   Gazda fölkel,	1
   És hátáról a tarisznyát	1
   Leveszi,	1
   A leány meg kezéből a	1
   Botot veszi ki.	1
   És azóta nyugszik	1
   A tarisznya s bot,	1
   Bolond Istók többé	1
   El nem távozott,	1
   Nem volt bolond,	1
   Hogy távozzék,	1
   Onnan, ahol	1
   Ugy szerették! - - -	1
   Már kevés virág van a pusztában,	1
   Mert az őszi szelek fújnak,	1
   De vagyon még annyi, hogy elég lesz	1
   Menyasszonyi koszorúnak. - - -	1
   Amidőn a templomból mint	1
   Feleség s férj jöttenek,	1
   E szavaknál egyebet nem	1
   Mondhatott a jó öreg:	1
   "Gyermekeim, legyetek	1
   Mindig ilyen boldogok...	1
   Már én is tudom, mi a	1
   Boldogság, meghalhatok."	1
   "Nem szabad meghalnod," súgta a vő,	1
   "Hátra van még valami:	1
   Unokádnak gyermekit idővel,	1
   Őket is meg kell még áldani!" - - -	1
   Évek jöttek, évek mentek.	1
   Mindenik vetélkedett,	1
   Melyik adjon a másiknál,	1
   Őnekik több örömet.	1
   Most pedig... elmondjam-e, ne mondjam?	1
   Űzik a felhőket a szelek,	1
   Nagy pelyhekben sűrün omlik a hó,	1
   Hó a földön, éj a hó felett.	1
   A pusztában csak egy fény világít,	1
   A tanyának mécsvilága ez,	1
   Boldogokra vetheti viágát,	1
   Ugy tetszik, hogy örömében rezg.	1
   A tanyában, jó meleg szobában,	1
   Pattogó szikrázó tűz körűl	1
   Az aggastyán, a férj, a menyecske	1
   És egy pár kis pajkos gyermek űl.	1
   A menyecske fon s dalol: nagyapja	1
   S férje játszik a két fiuval. -	1
   Kinn süvit a tél viharja... ott benn	1
   Perg a rokka s vígan zeng a dal... -	1
   Pest, 1847. november-december	1
AZ ÉJ	1
   Feküdjetek	1
   Már le,	1
   Emberek!	1
   Vagy ha jártok,	1
   Halkan	1
   Lépjetek.	1
   Lábujjhegyen	1
   Lassan	1
   Járjatok,	1
   S durva zajt ne	1
   Üssön	1
   Ajkatok.	1
   Tisztelni kell	1
   A gyászt,	1
   Mert az szent...	1
   Éj, a gyászos	1
   Ifjú,	1
   Megjelent.	1
   Kedvese volt,	1
   És az	1
   Meghala;	1
   Azért gyászol,	1
   Szegény	1
   Éjszaka.	1
   Csendesen a	1
   Földre	1
   Leborúl,	1
   Hull a fűre	1
   Könnye	1
   Szomorún.	1
   Most egyszerre	1
   -Vajjon	1
   Mi dolog? -	1
   Búsan bár, de	1
   Mégis	1
   Mosolyog.	1
   Im, sírjából	1
   A hold	1
   Feljöve:	1
   Holt kedvese	1
   Halvány	1
   Szelleme.	1
   Találkoznak	1
   Édes	1
   Keservvel,	1
   Ölelkeznek	1
   Kínos	1
   Gyönyörrel.	1
   És beszélnek...	1
   De ki	1
   Tudja, mit?	1
   Amit senki	1
   Nem sejt,	1
   Nem gyanit.	1
   Nem is volna	1
   Ezt jó	1
   Tudnotok,	1
   Mert e beszéd	1
   Örök	1
   Nagy titok.	1
   Csak az őrült	1
   Hallja,	1
   Amidőn	1
   Rá a lázas	1
   Rémes	1
   Óra jön;	1
   S a haldokló,	1
   Ha már	1
   Csak egy-két	1
   Pókhálószál	1
   Tartja	1
   Életét;	1
   Még egy hallja,	1
   Még egy	1
   Harmadik:	1
   A költő, ha	1
   Ébren	1
   Álmodik,	1
   A merengő	1
   Költő	1
   Érti még	1
   Ama szellem-	1
   Hangok	1
   Rejtelmét,	1
   De nem szólhat	1
   Róla,	1
   Ne kérdezd...	1
   Elfelejti,	1
   Mire	1
   Fölébred.	1
   Pest, 1847. december	1
OKATOOTÁIA	1
   Van egy ország, úgy híják, hogy	1
   Okatootáia;	1
   Második szomszédja Kína,	1
   Az első Ausztrália.	1
   És ez, hogy Ausztr(ál)iának	1
   Tőszomszédja, vajmi jó!	1
   Nem lopózhatik be hozzá	1
   A civilizáció.	1
   Oh a tántoríthatatlan,	1
   A dicső Ausztr(ál)ia!	1
   Ő magát e gonosztól nem	1
   Hagyja elcsábítnia.	1
   Ő, noha már Kína is kezd	1
   Mendegélni csendesen,	1
   Ő még most is, mint a szikla,	1
   Áll erősen egy helyen.	1
   Áldd a a sorsot, áldd az istent,	1
   Okatootáia,	1
   Hogy Kínán is túl vagy még, hogy	1
   Szomszédod Ausztr(ál)ia;	1
   Boldog ország! mert bár érzi	1
   A szükség sok nemeit:	1
   Legalább egy, és a fő, a	1
   Lelki-szükség nincsen itt.	1
   Szerény állat itt a lélek,	1
   Nem kér szénát, abrakot;	1
   Mint szamár a gazt: zabálja	1
   A kalendáriomot.	1
   Aminek következtében	1
   Nem nagy számmal lelhetők	1
   A költők, müvészek és más	1
   Kapa-kaszakerülők.	1
   Az pedig, ki bolond fővel	1
   Erre szánja el magát,	1
   Csináltasson egy szép szekrényt	1
   S zárja bele... a fogát.	1
   Minthogy ezen mesterségnél	1
   Fölösleges itt a fog;	1
   Harapnia nem leszen mit,	1
   Legfölebb csak nyelni fog.	1
   Megvan itten az a szép is,	1
   Hogy különvált s nem vegyes	1
   A bagarja s a kutyabőr,	1
   A paraszt és a nemes.	1
   Kutyabőr! ez itt a fő-fő,	1
   Becsben párja nincs neki,	1
   És ezért sok úri ember	1
   Saját testén viseli.	1
   De habár rangjával kissé	1
   Nagyra van az úri rend,	1
   Nem mondhatni, hogy nem gondol	1
   A köznéppel odalent:	1
   "Nyisd ki markod, mind a kettőt,"	1
   A paraszthoz ígyen szól,	1
   "Nyisd ki markod, jóbarátom,	1
   Nesze semmi, fogd meg jól."	1
   Azzal vagdalkoznak némely	1
   Nem t'om milyen emberek,	1
   Hogy ez országban nyilvános	1
   Épületek nincsenek.	1
   Mit? Nyilvános épület nincs?	1
   Hát az akasztófa mi?	1
   S ezt bizony majd minden falu	1
   Határában láthatni.	1
   Oh e nemzet büszke nemzet,	1
   Éppen erre tart sokat,	1
   S ebben talán fölül is múl	1
   Minden más országokat.	1
   Virágozzál, dicső ország,	1
   Nagyratermett náció,	1
   S még soká ne háborgasson	1
   A civilizáció!	1
   Pest, 1847. december	1
MOSOLYOGJ RÁM!	1
   Mosolyogj rám, édes feleségem!	1
   Nincs virág a földön és az égen	1
   Csillag, amely képviselhetné a	1
   Kedvességben mosolygásodat.	1
   Már ha rajta arcodon a felhő,	1
   S fúvalom, mely elröpítse, nem jő:	1
   Tedd szelíddé, aranyozd meg, kérlek,	1
   Mosolyodnak hajnalával azt. -	1
   Puszta télben a kert puszta fája	1
   Milyen vággyal, mily ohajtva várja	1
   A tavaszt, mely néki majd virító	1
   Lombot ád és zengő madarat!	1
   A vándor, ki messze-földön jára,	1
   S éjjel ér be falva határára,	1
   Várja, várja: mikor csillog rá már	1
   Házából a nyájas mécsvilág?	1
   S a beteg, ki bús ágyán az éji	1
   Sötétséget hosszan, hosszan nézi	1
   S egyedűl: mint várja epedőn a	1
   Támadó nap első sugarát!	1
   S a halottak, koporsóba zárva,	1
   Miként várnak a föltámadásra!...	1
   Oh, de hát én, én még mindezeknél	1
   Jobban várom mosolygásodat.	1
   Mosolyogj hát, én kérlek, hű férjed,	1
   Akinek ha szíve könyvét érted,	1
   Tudhatod, hogy benne mindenik sor	1
   Egy élet, mely érted halni kész.	1
   Tudhatod, hogy arcod tükre lelkem,	1
   Éspedig nagyító tükre, melyben	1
   Hosszu és mély tőrdöfés az, ami	1
   Kis redő csak homlokod fölött.	1
   Mosolyogj hát, üdvem alkotója!...	1
   Ajkad, kezed, térded csókolója,	1
   Álmaid hiven-virasztó őre,	1
   Életednek árnya, férjed, kér.	1
   Pest, 1847. december	1
A MAGYAR POLITIKUSOKHOZ	1
   Lenézik a szegény költőket	1
   Ez elbizott, kevély urak,	1
   Kik a megyék s ország gyülésén	1
   Fényes szerepet játszanak.	1
   Pusztulj az útból, jó fiú, ki	1
   Kopottan ballagsz ott gyalog,	1
   Mert eltiportat ezen úr, ki	1
   Hintón melletted elrobog.	1
   Azért vannak tán olyan nagyra,	1
   Hogy őket paripák viszik,	1
   S mig a költő tengődik éhen,	1
   Az ő szolgájok is hizik?	1
   Vagy, ami még szebb, azt gondolják	1
   Talán, hogy fontosabbak ők	1
   Az emberiség mérlegén, mint	1
   E haszontalan verselők?	1
   Ti, kik úgy fölfuvalkodátok.	1
   Tudjátok-e, mik vagytok ti?	1
   Az apró napi események	1
   Mulandó pásztortüzei.	1
   Éjenként lát a vándor, amint	1
   Föl-föllobogtok magasan,	1
   S reggel felé a nagy tüzeknek	1
   Már csak hideg, holt hamva van.	1
   Hozzátok képest, mikor égtek,	1
   A költők kicsiny csillagok,	1
   E messze csillámló szikráknál	1
   Százszor nagyobbak lángitok;	1
   De hamvatokat is midőn már	1
   A szellők régen elvivék,	1
   A távolságban a kis csillag	1
   Még akkoron is egyre ég.	1
   Tanuljátok meg, mi a költő,	1
   És bánjatok szépen vele,	1
   Tanuljátok meg, hogy a költő	1
   Az istenség szent levele,	1
   Melyet leküld magas kegyében	1
   Hozzátok, gyarló emberek,	1
   Amelybe örök igazságit	1
   Saját kezével írta meg.	1
   S habár más nemzet föl se' venné	1
   A költőket, ti magyarok,	1
   Költőitek előtt, tinektek	1
   Illő, hogy fejet hajtsatok.	1
   Oh, a magyar költőknek vajmi	1
   Nagy honfi-érdemök vagyon...	1
   Szégyen, ha elfelejtettétek!	1
   Még nincsen túl fél századon.	1
   Nyelvünk, egyetlen kincsünk, melyet	1
   Apáink örökségiből	1
   El nem rabolt még az enyészet,	1
   Az ellenünk esküdt idő,	1
   Nyelvünk is veszendőben volt már,	1
   Hozzája közel volt a vég,	1
   Az országútra kitaszítva	1
   Halálos bajban feküvék.	1
   Kevély urak, e szent betegnek	1
   Milyen segélyt nyujtottatok?	1
   Ha hozzáléptetek, azért volt,	1
   Hogy rajta egyet rugjatok!	1
   Költők valának ápolói,	1
   E rongyos, éhes emberek,	1
   Ők ápolák s menték meg... és ti	1
   Őket mégis lenézitek!	1
   Pest, 1847. december	1
FELESÉGEM NEVENAPJÁN	1
   Kis Juliskám, feleségem	1
   Nevenapja vagyon most!	1
   Adjatok rám ócska mentét,	1
   Rókaprémest, zsinorost.	1
   És le most a bugyogóval,	1
   Magyar nadrágot nekem!	1
   És el bajuszpödrőért a	1
   Patikába hirtelen!	1
   Mielőtt elébe lépek,	1
   Igy csipem ki magamat,	1
   Legyen újra föltámasztva	1
   A hajdankori divat,	1
   Az a régi idő, melyben	1
   Még roszúl öltöztenek,	1
   De a mellett jót kivántak	1
   Egymásnak az emberek. -	1
   Jót kivánok én is néked,	1
   Ez természetes dolog,	1
   Csakhogy a jó annyiféle,	1
   Hogy alig választhatok.	1
   Hogy lehetne valamennyit	1
   Egy szóban kimondani?	1
   Ne legyenek életednek	1
   Bánatai, bajai?	1
   Eh, ez nem is jó kivánság!	1
   Bánat és baj kellenek;	1
   Ahol árnyék nincsen, ott a	1
   Fényt sem igen látni meg.	1
   Ifjuság! ez a minden jó,	1
   Éld le ifjuságodat...	1
   Ez rövid, s aztán meghalni?	1
   Nem nagyon víg gondolat.	1
   Érd el (persze énvelem) az	1
   Ősz hajak késő korát,	1
   Hanem ez ne légyen más, mint	1
   Álarcban az ifjuság.	1
   Pest, 1847. december 10.	1
CSENDES TENGER RÓNASÁGÁN...	1
   Csendes tenger rónaságán	1
   Szeliden reng csónakom,	1
   Mint tavasszal esti szellő	1
   Kebelén a rózsafa.	1
   Nem vagyok rá érdemetlen,	1
   Jó lélekkel mondhatom.	1
   A folyó, melyen jövék	1
   Ide, ahol most vagyok,	1
   Hosszu és vészes folyó volt:	1
   Villám futkosott fölöttem,	1
   Jobbra-balra éles sziklák	1
   Fenyegettek és alattam	1
   Örvényeknek torka nyílt...	1
   Evezőm minden csapása,	1
   Szívem minden dobbanása	1
   Az utósó lehetett vón.	1
   Én eveztem, csak eveztem,	1
   S ami legfő: akkor is még,	1
   Amidőn vezértüzem,	1
   A remény is kialudt,	1
   Még akkor sem csüggedék.	1
   Csüggedetlené a díj! -	1
   Díjam oly szép, olyan édes:	1
   Ringatózni véghetetlen,	1
   Nyúgodalmas tengeren,	1
   Boldogságos házasélet	1
   Nyúgodalmas tengerén.	1
   Félretettem evezőmet,	1
   Mért is volna az kezemben?	1
   Hisz mindegy, akárhová visz	1
   Vitorlámnak játszótársa,	1
   A kis gyermek-fuvalom;	1
   Mindegy az, mert mindenütt az	1
   Ég vesz engemet körűl, a	1
   Fellegetlen, tiszta ég...	1
   Úgy ereszkedik le ez	1
   A sík tengernek szinére,	1
   Engem úgy kerít be, mint egy	1
   Kék virágokból füzött	1
   Óriási koszorú.	1
   Mendegélek, mendegélek,	1
   Ringatózom, ringatózom.	1
   Gondtalan nyujtózkodom;	1
   Fejem édesen pihen	1
   Hitvesemnek lágy ölében;	1
   Szemeim szemeibe néznek,	1
   E szemekbe, mik sötétek,	1
   S mégis ragyogóbbak, mint a	1
   Mennyország arany lakói:	1
   És kezemben a lant, rajta	1
   Ábrándos dalt pengetek,	1
   Nem szabályos, nem kigondolt	1
   Mesterkélt dalt... ujjaimra	1
   Bízom, hogy mit verjenek,	1
   S futnak ezek a húrok közt	1
   Föl s le öntudatlanúl,	1
   Mintha kedvesem hajával	1
   Játszanának. És a dal	1
   Mégis szép, mert hallatára	1
   A mennyből leszállnak a	1
   Csillagok, hogy közelebb	1
   Légyenek, s a hold kilép	1
   A tengerbül és figyelmez. -	1
   Igy lantolva, énekelve	1
   Vándorlok kis sajkámon, mint	1
   A delfínen Árion...	1
   Néha száll csak árbocomra	1
   Egy-egy síró vészmadár:	1
   Egy-egy fájó aggalom	1
   Jövendőd miatt, hazám;	1
   De minél beljebb jutok	1
   A tenger végetlenébe,	1
   Annál ritkábban jön ilyen	1
   Vészt jövendölő madár.	1
   Pest, 1847. december	1
HONVÁGY	1
   Béranger után franciából	1
   Mondátok: "Jer Párizsba, ifju pásztor,	1
   Használni magas tehetségedet.	1
   Pénzünk, gondunk, a tanulás, a színház	1
   Feledtetik majd a mezőt veled."	1
   Én eljövék, de milyen arcom! a sok	1
   Tűznél tavaszomat leégetém.	1
   Adjátok vissza, vissza falumat	1
   És a hegyet, hol születém!	1
   Bús és hideg láz fut rajtam keresztül,	1
   Beteljesítvén kívánságtokat.	1
   E szép bálokban, ahol királynék a	1
   Hölgyek, haldoklom a honvágy miatt.	1
   Nyelvem hiába csínosítám, és a	1
   Müvészet fénye hasztalan vakít.	1
   Adjátok vissza, vissza falumat	1
   És vidám vasárnapjait!	1
   Estéinket s a vén meséket s durva	1
   Danáinkat méltán lenézitek.	1
   Büvészeinken túltesz Operátok,	1
   Mely a tündérhont közelíti meg.	1
   A szentek szentének hódolva, a menny	1
   Hangversenytekből vészi hangjait.	1
   Adjátok vissza, vissza falumat	1
   És estenkénti dalait!	1
   Sötét kunyhóink, s dűlő templomunkat	1
   Magam is kezdtem én csekélyleni.	1
   Itt megragadnak a sok emlékszobrok.	1
   Kivált e Louvre s díszes kertjei.	1
   Pompás kastélyok, mint légtűnemények,	1
   Miket beszínez a napalkonyat.	1
   Adjátok vissza, vissza falumat	1
   S harangját s a kis házakat!	1
   Térítsétek meg a bálványimádót;	1
   Haldoklófélben istenéhez tér.	1
   Kutyám ott lenn vár engem a tűzhelynél,	1
   S anyám bucsúnkra emlékezve, sír.	1
   Százszor látám a hófuvást, vihart, s ha	1
   Vadállatok nyájunkra törtenek.	1
   Adjátok vissza, vissza falumat	1
   S botom s a barna kenyeret!	1
   Mit hallok, ég, mily nyugtalanná lettem!	1
   Mondják: "menj, indulj holnap, ha virad.	1
   Szülőfölded letörli könnyedet s majd	1
   Éledni fogsz hazád ege alatt."	1
   Isten veled szép ragyogó hely, Párizs,	1
   Hol elbájolva áll a jövevény.	1
   Ah ujra látom, látom falumat	1
   És a hegyet, hol születém!	1
   Pest, 1847. december	1
CZAKÓ TEMETÉSÉN	1
   ( öngyilkosság által december 14, 1847)	1
   Könnyez a részvét... oh még a	1
   Gyűlölség is, ha itt vóna,	1
   Ejtene egy drágagyöngyöt,	1
   Egy könyűt e koporsóra.	1
   Magasan röpűlő szellem	1
   Sülyedt a mély semmiségbe.	1
   Tavasz dől, az ifjuságnak	1
   Tavasza, a sír telébe.	1
   Keresett-e rokon lelket,	1
   S nem talált egy jóbarátot?	1
   Vagy ki odalépe hozzá,	1
   Eltaszítá őt magától?	1
   Nagy a világ, nagy a világ,	1
   Benne miljom embertárs van,	1
   S ő e nagy világban, ő e	1
   Milliók közt állt magában.	1
   Végre lelt egy jóbarátot,	1
   Jóbarátja a fegyver lett,	1
   Mely szivéről lesegíté	1
   Az életet, e nagy terhet.	1
   Könnyez a részvét... oh még a	1
   Gyűlölség is, ha itt vóna,	1
   Ejtene egy drágagyöngyöt,	1
   Egy könyűt e koporsóra.	1
   Pest, 1847. december	1
VASÚTON	1
   Tenger kéj veszen körűl,	1
   Közepében lelkem fürdik...	1
   A madár röpűlt csak eddig,	1
   Most az ember is röpűl!	1
   Nyílsebes gondolatunk,	1
   Késő indulánk utánad,	1
   De sarkantyúzd paripádat,	1
   Mert elérünk, elhagyunk!	1
   Hegy, fa, ház, ember, patak	1
   És ki tudja, még mi minden?	1
   Tűnedez föl szemeimben	1
   S oszlik el, mint köd-alak.	1
   A nap is velünk szalad,	1
   Mint egy őrült, aki véli,	1
   Hogy őt, összevissza tépni,	1
   Űzi egy ördögcsapat;	1
   Futott, futott, s hasztalan!	1
   Elmaradt... fáradva dől le	1
   A nyugati hegytetőre,	1
   Arcán szégyen lángja van.	1
   S még mi egyre röpülünk,	1
   Egy sziporkát sem fáradva;	1
   Ez a gép tán egyenest a	1
   Másvilágba megy velünk! -	1
   Száz vasútat, ezeret!	1
   Csináljatok, csináljatok!	1
   Hadd fussák be a világot,	1
   Mint a testet az erek.	1
   Ezek a föld erei,	1
   Bennök árad a müveltség,	1
   Ezek által ömlenek szét	1
   Az életnek nedvei.	1
   Miért nem csináltatok	1
   Eddig is már?... vas hiányzott?	1
   Törjetek szét minden láncot,	1
   Majd lesz elég vasatok.	1
   Pest, 1847. december	1
A HARAGHOZ	1
   Kiapadsz-e, harag,	1
   Te zuhatagos	1
   Vad bérci patak,	1
   Mely zúgva rohantál	1
   A mélybe, s vetettél	1
   Szilaj habokat...	1
   Kiapadsz-e, harag,	1
   Szivembül örökre?	1
   Hát csendes házimadár	1
   Lesz az erdei sasból,	1
   Mely körmeit egykor	1
   A bősz zivatar	1
   Hátába ütötte,	1
   És rajta lovagla	1
   Kevély diadallal?	1
   Hát vállatrántó	1
   És fejbillentő	1
   És hálósapkás	1
   Jó békés polgár	1
   Lesz a tüzes ifju?	1
   Ki néha magával	1
   Nem bírt, kinek ez	1
   Volt a neve egykor	1
   Mindenkinek ajkán:	1
   Haragos Petőfi!	1
   Mily aggalom ez, mily	1
   Hiábavaló!	1
   Nem hagyhat el engem	1
   Nemes indulatom,	1
   Az ifju-harag;	1
   Nem apad ki szivembül	1
   E zuhatagos	1
   Vad bérci patak,	1
   S nem fog kiapadni.	1
   Csak csendesedett	1
   Most némileg árja,	1
   Mert róna mezőkön	1
   Megy útja keresztül,	1
   Mezőiden, hegy s völgy	1
   Nélkűli jelen.	1
   De ott a jövendő	1
   Sziklás vadona,	1
   Mélységeivel...	1
   Ha majd odaér	1
   Haragom pataka!	1
   Megnőve folyammá	1
   Ugy fog lezuhanni	1
   Elleneidre, hazám,	1
   Mint a feneketlen	1
   Örvénybe a féktelen	1
   Niagara!	1
   Pest, 1847. december	1
KINN A MÉNES, KINN A PUSZTÁN	1
   Kinn a ménes, kinn a pusztán,	1
   A betyárok országutján.	1
   Benn a csikós a csárdában,	1
   Iszik istenigazában.	1
   Hadd igyék, ha kedve tartja,	1
   Ha kiszáradott a torka,	1
   Nem is csoda ily melegben,	1
   Süt a nap eszeveszetten.	1
   De ha beballag kend, bátya,	1
   Iszogatni a csárdába,	1
   Legyen gondja a ménesre,	1
   Bízza kelmed jó kezekre.	1
   Ott kinn hagyott három bojtárt,	1
   Egy sem ér egy hajító fát,	1
   Mind a három azzal mulat,	1
   Hogy alszik a kalap alatt.	1
   Hevernek a földön hanyatt,	1
   Orcájok a kalap alatt,	1
   Egyebökkel nem gondolnak,	1
   Ha megpörköli is a nap.	1
   Hát amott Kecskemét felől,	1
   A homoktorlatok megől	1
   Ki lépeget szép lassacskán	1
   Egy szép sötétpej paripán?	1
   Szép tüzes ló, de még rajta	1
   A legény tüzesebb fajta,	1
   Bátorság van a szemében,	1
   Karikás-ostor kezében.	1
   Csak jön, csak jön, halk lépést tart,	1
   Egyszer a méneshez ugrat,	1
   Kiszakít egy jó nagy falkát...	1
   Kis-Kunság, most isten hozzád!	1
   Fárad a nap, már alant jár,	1
   Egyre nyargal még a betyár	1
   És előtte a paripák,	1
   Csattog-pattog a karikás.	1
   Jön a csikós a csárdából,	1
   Gyógyulóban mámorából,	1
   A bojtárok ébredeznek,	1
   Nagy híja van a ménesnek.	1
   El az egész kerületbe	1
   Ló-keresni, szedtevette!...	1
   De hiszen kereshetik mán	1
   Kit Szabadkán, kit Kikindán.	1
   Pest, 1847. december	1
MÉG ALIG VOLT REGGEL...	1
   Még alig volt reggel, már megint este van.	1
   Még alig volt tavasz, már megint itt a tél.	1
   Még alig, Juliskám, hogy megösmerkedtünk,	1
   S már feleségem vagy, már rég azzá lettél.	1
   Még alig, hogy játszánk apáink térdén, s már	1
   Maholnap ott alszunk nagyapáink mellett...	1
   Csak annyi az élet, mint futó felhőnek	1
   Árnya a folyón, mint tükrön a lehellet.	1
   Pest, 1847. december	1
SZILVESZTER ÉJE 1847-BEN	1
   Hej, vannnak ma számadások!	1
   Háziasszony, házigazda,	1
   Mit bevett és kiadott az	1
   Év folytában, összeadja.	1
   Vizsgálják a pénzes erszényt,	1
   Mennyi volt benn s mennyi van még,	1
   S törlik le a verítéket,	1
   Mellyel azt a pénzt szerezték.	1
   Feleségem, lásd, milyen jó,	1
   Hogy minékünk nincsen pénzünk:	1
   Nem piszkoljuk be kezünket,	1
   S nem csorog a verítékünk.	1
   Amazoknak a ládáik,	1
   Minekünk szíveink telvék...	1
   Az milyen szegény gazdagság!	1
   Ez milyen gazdag szegénység!	1
   Még csak egymagam valék	1
   Tavaly ilyentájban,	1
   Az idén már kettecskén	1
   Vagyunk a szobában.	1
   Furcsa lesz, ha már ez egy	1
   Darabig majd így mén:	1
   Esztendőre hármacskán,	1
   Azután négyecskén.	1
   De félre, félre a tréfával,	1
   Hisz beteg mellett állunk;	1
   Beteg, haldoklik az esztendő,	1
   Ez a mi drága kedves jóbarátunk...	1
   Fonjunk áldásból líliomfüzért,	1
   Megkoszorúzni haldokló fejét.	1
   Ő adta össze kezeinket,	1
   Válhatlanúl, örökre,	1
   Ő szállitá föl lelkeinket	1
   Nem ismert és nem sejtett örömekre...	1
   Fonjunk áldásból líliomfüzért,	1
   Megkoszorúzni haldokló fejét.	1
   Az a kevés bú, mit koronként	1
   Szivünkre rácseppente,	1
   Nem keseríté boldogságunk,	1
   Sőt azt még sokkal édesebbé tette...	1
   Fonjunk áldásból líliomfüzért,	1
   Megkoszorúzni haldokló fejét.	1
   Haldoklik ő, már csak néhány halk	1
   Szívdobbanás van hátra,	1
   S az örök éj borúl e szemre,	1
   Mely boldogságunk hajnalfényét látta...	1
   Fonjunk áldásból líliomfüzért,	1
   Megkoszorúzni haldokló fejét.	1
   Az esztendőnek a halála	1
   Oly ünnepélyes egy halál!	1
   Ilyenkor minden jobb halandó	1
   Elzárkozik, magába száll,	1
   S nem hogy barátnak, hanem még az	1
   Ellenségnek is megbocsát,	1
   És ez valóban nagyszerű, szép;	1
   De én is így tegyek-e hát?	1
   Csak a zsarnok s a szolgalélek,	1
   E kettő az én ellenem,	1
   S én zsarnokoknak s rabszolgáknak	1
   Bocsássak meg?... nem, sohasem!	1
   Az isten ítélőszékénél,	1
   Még ott sem mondok egyebet:	1
   "Hogysem ezeknek megbocsássak,	1
   Inkább elkárhozott legyek!"	1
   Pest, 1847. december 31.	1
A TÉLI ESTÉK	1
   Hova lett a tarka szivárvány az égről?	1
   Hova lett a tarka virág a mezőkről?	1
   Hol van a patakzaj, hol van a madárdal,	1
   S minden éke, kincse a tavasznak s nyárnak?	1
   Odavan mind! csak az emlékezet által	1
   Idéztetnek föl, mint halvány síri árnyak.	1
   Egyebet nem látni hónál és fellegnél;	1
   Koldussá lett a föld, kirabolta a tél.	1
   Olyan a föld, mint egy vén koldús, valóban,	1
   Vállain fejér, de foltos takaró van,	1
   Jéggel van foltozva, itt-ott rongyos is még,	1
   Sok helyen kilátszik mezítelen teste,	1
   Ugy áll a hidegben s didereg... az inség	1
   Vastagon van bágyadt alakjára festve.	1
   Mit csinálna kinn az ember ilyen tájban?	1
   Mostan ott benn szép az élet a szobában.	1
   Áldja istenét, kit istene megáldott,	1
   Adván néki meleg hajlékot s családot.	1
   Milyen boldogság most a jó meleg szoba,	1
   S meleg szobában a barátságos család!	1
   Most minden kis kunyhó egy tündérpalota,	1
   Ha van honnan rakni a kandallóra fát,	1
   S mindenik jó szó, mely máskor csak a légbe	1
   Röpűl tán, most beszáll a szív közepébe.	1
   Legkivált az esték ilyenkor mi szépek!	1
   El sem hinnétek tán, ha nem ismernétek.	1
   A családfő ott fenn ül a nagy asztalnál	1
   Bizalmas beszédben szomszéddal s komával,	1
   Szájokban a pipa, előttök palack áll	1
   Megtelve a pince legrégibb borával;	1
   A palack fenekét nem lelik, akárhogy	1
   Iparkodnak... ujra megtelik, ha már fogy.	1
   Kinálgatja őket a jó háziasszony,	1
   Ne félj, hogy tisztjéből valamit mulasszon,	1
   Hej mert ő nagyon jól tudja, mit mikép kell,	1
   A kötelességét ő jól megtanulta,	1
   Nem bánik könnyen a ház becsületével,	1
   Nem is foghatják rá, hogy fösvény vagy lusta.	1
   Ott sürög, ott forog, s mondja minduntalan:	1
   "Tessék, szomszéd uram, tessék, komám uram!"	1
   Azok megköszönik, s egyet hörpentenek,	1
   S ha kiég pipájok, újra rátöltenek,	1
   És mint a pipafüst csavarog a légben,	1
   Akkép csavarognak szanaszét elméik,	1
   És ami már régen elmult, nagyon régen,	1
   Összeszedegetik, sorra elregélik.	1
   Akitől nincs messze az élet határa,	1
   Nem előre szeret nézni, hanem hátra.	1
   A kis asztal mellett egy ifjú s egy lyányka,	1
   Fiatal pár, nem is a mult időt hányja.	1
   Mit is törődnének a multtal? az élet	1
   Előttök vagyon még, nem a hátok megett;	1
   Lelkök a jövendő látkörébe tévedt,	1
   Merengve nézik a rózsafelhős eget.	1
   Lopva mosolyognak, nem sok hangot adnak,	1
   Tudja a jóisten mégis jól mulatnak.	1
   Amott hátul pedig a kemence körűl	1
   Az apró-cseprőség zúgva-zsibongva űl,	1
   Egy egész kis halom kisebb-nagyobb gyermek	1
   Kártyából tornyokat csinál... épít, rombol...	1
   Űzi pillangóit a boldog jelennek,	1
   Tennapot felejtett, holnapra nem gondol. -	1
   Lám, ki hinné, mennyi fér el egy kis helyen:	1
   Itt van egy szobában mult, jövő és jelen!	1
   Holnap kenyérsütés napja lesz, szitál a	1
   Szolgáló s dalolgat, behallik nótája.	1
   Csikorog a kútgém ott kinn az udvaron,	1
   Lovait itatj' a kocsis éjszakára.	1
   Húzzák a cigányok valami víg toron,	1
   Távolról hangzik a bőgő mormogása.	1
   S e különféle zaj ott benn a szobába'	1
   Összefoly egy csendes lágy harmóniába.	1
   Esik a hó, mégis fekete az útca,	1
   Nagy vastag sötétség egészen behúzta.	1
   Járó-kelő ember nem is igen akad,	1
   Egy-egy látogató megy csak hazafelé,	1
   Lámpája megvillan az ablakok alatt,	1
   S fényét a sötétség hirtelen elnyelé,	1
   Eltűnik a lámpa, a bennlevők pedig	1
   Buzgón találgatják: vajon ki ment el itt?	1
   Pest, 1848. január	1
FELESÉGEK FELESÉGE...	1
   Feleségek felesége,	1
   Lelkemadta kicsikéje!	1
   Jer ide már az ölembe,	1
   Mulassak veled kedvemre.	1
   Szerettelek lyánykorodban,	1
   Szeretlek most százszor jobban,	1
   Nem százszor, de ezerszerte,	1
   Ha meg nem haragszol érte.	1
   Nem is tudja a nőtelen,	1
   Mi az igazi szerelem;	1
   Hogy tudná az istenadta?	1
   Mégcsak akkor tanulgatja.	1
   Nőtelen ember szerelme	1
   Csak virág a kalap mellett;	1
   S most a szerelem énnékem	1
   Lélekzetem, szivverésem.	1
   De boldogok is vagyunk ám,	1
   Ugye, lelkem kis Juliskám?	1
   Meg se' várjuk a halálunk,	1
   Elevenen égbe szállunk!	1
   Pest, 1848. január	1
EGY KÖNYVÁRUS EMLÉKKÖNYVÉBE	1
   Az életcél boldogság, de elébb	1
   Fáradni kell, hogy ezt a célt elérd,	1
   Ugy ingyen ahhoz senki sem jut el,	1
   Ahhoz nagyon sok mindenféle kell:	1
   A becsülettől soha el ne térj	1
   Sem indulatból, sem pedig dijért,	1
   Szeresd hiven felebarátidat,	1
   Ne vond föl közted s más közt a hidat,	1
   A hon nevét, a drága szent hazát	1
   Szivednek legtisztább helyére zárd,	1
   S imádd az istent, s mindenekfelett	1
   Áruld erősen költeményimet.	1
   Pest, 1848. január	1
ADORJÁN BOLDIZSÁRHOZ	1
   Mélységes völgyben, olyan mélyben,	1
   Hogy, amik állnak közelében,	1
   A mozdulatlan gránitbércek,	1
   Ezen vasnál vasabb falak,	1
   Még ők is, amint ott lenéznek,	1
   Szédülni látszanak...	1
   E mély völgynek legmélyebb fenekén,	1
   Hová a napvilág fél-feketén	1
   Jut el csak a sok bujkálás miatt,	1
   S hol a hold, ez a szép fonóleány	1
   Olyan kisérteties szálakat	1
   Ereszt éjenként ezüst guzsalyán,	1
   Mikéntha fonna szemfedőt magának...	1
   A völgyben ott, egy nagy szomorfűzfának	1
   Tövén, nyílt egy kicsiny virág.	1
   Homály és lombok takarák.	1
   Nem volt körűle semmi, semmi fény,	1
   Csak egy fagyott nagy harmat reszketett	1
   - Egy örökkévaló könny - levelén,	1
   Mint a gyémánt a vérző seb felett.	1
   Mert a virág piros volt... nem csoda,	1
   Egy összetépett szívből támada.	1
   Kevés vándor fordult meg itt e tájon,	1
   Kevés szem akadott meg e virágon,	1
   De aki látta őt,	1
   Hamarjában nem mehetett el,	1
   Ott állt csodálkozó szemekkel	1
   E bű-növény előtt,	1
   És nézte, nézte, s érzett kínokat.	1
   Miktől a lélek szerteszét szakad,	1
   De míg igy ölte őt az, amit láta,	1
   Szivott bódítón-édes illatot...	1
   Barátom, ez a fájdalom virága,	1
   Ez a virág lantod zenéje volt. -	1
   Miért tiprád el ezt a szép virágot?	1
   Mért hallgatott el így kezedben a lant?	1
   Nem fájt, nem fájt, midőn a földhöz vágtad,	1
   S mintegy zokogva húrja kettépattant?	1
   Nem kiáltott rád a lelk'ismeret,	1
   Midőn rátetted gyilkos kezedet?	1
   Mert gyikos vagy, megölted	1
   Nem testedet,	1
   De ennél sokkal többet,	1
   Jobb részedet;	1
   A lant a lelke a költőnek,	1
   S te, hah te lelkedet öléd meg!...	1
   Egy költő-lelket semmisítni meg!	1
   Nem ismeréd tán küldetésedet?	1
   Szent és nagy ez valóban,	1
   Amely föld pusztulóban,	1
   Haldoklófélben van, amelynek már	1
   Nem használ sem eső, sem napsugár:	1
   Az a költő könnyhullatásitul	1
   S mosolygásától ujra fölvirul.	1
   Mivel felelsz majd, hogyha egykoron	1
   Az, aki küldött, számadásra von?	1
   Ha mondja majd: "Nézz arra lefelé,	1
   Amerre tetted útadat,	1
   Jól látszik, hosszu sivatag...	1
   A rád bizott földet nem míveléd!"	1
   Föl, föl, barátom, drága minden perc,	1
   A föld futócsillagjai vagyunk,	1
   Csak addig élünk, míg leszaladunk;	1
   Maholnap a bíró előtt lehetsz.	1
   Föl, föl, barátom, illeszd össze lantod,	1
   Leheld beléje búbánatodat,	1
   Hisz a költő, ha a legfájóbb hangot	1
   Sohajtja, akkor a legboldogabb.	1
   Dalold el mind, mivel szived teli,	1
   S minden hang, amely ajkadon kijő,	1
   Lelked darabja légyen... oly dicső	1
   Kín és gyönyör között elvérzeni!	1
   Pest, 1848. január 6.	1
VAN-E EGY MAROK FÖLD...	1
   Van-e egy marok föld a magyar hazában,	1
   Amelyet magyar vér meg nem áztatott?	1
   Haj, de már nem látszik a nagy ősök vére,	1
   Fiaik befesték ujra feketére	1
   A földet, rákenték a gyalázatot!	1
   S így hazugság itt az örök-igazság is,	1
   Hogy az oroszlán nem szűlhet nyúlfiat;	1
   Ti dicső apák, ti bajnok oroszlánok,	1
   Ha ti a halálból most föltámadnátok,	1
   És látnátok satnya maradéktokat!	1
   S ez a faj dicsekszik őse érdemével,	1
   Híres hajdanával úgy hetvenkedik...	1
   Hát majd a jövendő fog-e dicsekedni	1
   Mivelünk? vajon nem fogja emlegetni	1
   Orcapirulással e kor gyermekit?	1
   Erre semmi gondunk. Tengünk, mint az állat,	1
   Megelégszünk azzal, hogy van kenyerünk,	1
   Messze elmaradtunk a világ sorától,	1
   Kitöröltek a nagy nemzetek sorából,	1
   Élni nem tudunk és halni nem merünk.	1
   Szégyen, szégyen! egykor mi valánk a sorsnak	1
   Számadó könyvében a legelső szám.	1
   S most leghátul állunk semmit nem jelentve...	1
   Kik lábunk ölelték egykor térdepelve,	1
   Most arcul csapkodnak... szégyen rád, hazám!	1
   S jaj nekem, százszor jaj, hogy szülőm ellen kell	1
   Kart emelnem, hogy megostorozzam őt,	1
   Gyermek a szülőjét!... engem jobban éget	1
   A seb, melyet rajta vágok; és nagy vétek,	1
   Jól tudom, az ily tett ég és föld előtt.	1
   S én ezek dacára sem fogok pihenni	1
   Érezzek bár százszor több fájdalmakat,	1
   S verjen meg bár engem a nagy isten érte...	1
   Addig ostorozlak, nemzetem, mig végre	1
   Földobog szíved, vagy szívem megszakad!	1
   Pest, 1848. január	1
MIT CSINÁLSZ, MIT VARROGATSZ OTT?	1
   Mit csinálsz, mit varrogatsz ott?	1
   A ruhámat foltozgatod?	1
   Rongyosan is jó az nékem,	1
   Varrj inkább egy zászlót, feleségem!	1
   Sejtek, sejtek én valamit,	1
   A jóisten tudja, hogy mit,	1
   De elég, hogy szól sejtésem,	1
   Varrd meg azt a zászlót, feleségem!	1
   Nem maradhat így sokáig,	1
   Mi hogyan lesz, majd elválik,	1
   Elválik a csatatéren,	1
   Varrd meg azt a zászlót, feleségem!	1
   Drága áru a szabadság,	1
   Nem ingyen, de pénzen adják,	1
   Drága pénzen, piros véren;	1
   Varrd meg azt a zászlót, feleségem!	1
   Ha ilyen szép kéz varrja meg,	1
   A győzelem belészeret,	1
   S mindig ott lesz közelében;	1
   Varrd meg azt a zászlót, feleségem!	1
   Pest, 1848. január	1
EGY EMLÉK A KÓRHÁZBAN	1
   Moreau után franciából	1
   E durva ágyon végvonaglásomban	1
   Még szánakozó könnyeket lelek,	1
   Mert a dicsőség és lángész illatja	1
   Árasztja el e fájdalom-helyet.	1
   Itt énekelt ő, itt imádkozott és	1
   Halt meg, reményeinek özvegye,	1
   S én ismétlem, számlálva szenvedésim:	1
   Szegény Gilbert, mennyit nem szenvede!	1
   "Bátorság, költő!" így beszéltek hozzám,	1
   "Gondunk leszen lantodra és reád."	1
   Tennap mondák, s ma a vészben nekem csak	1
   Az irgalom nyitá meg ajtaját.	1
   Reszkess, gonoszság! végdalom megpendül,	1
   S ha meghalok, rajtad lesz bélyege...	1
   Ah, kiesik az írótoll kezembül:	1
   Szegény Gilbert, mennyit nem szenvede!	1
   Ha hosszú sóhajtásaim után egy	1
   Vigasztaló szó hangzanék nekem,	1
   Ha volna itten egy baráti kéz, mely	1
   Megmelegítné reszkető kezem!	1
   De a barátok nem hallják keservem,	1
   Estéjök lakomában foly ma le,	1
   S nem veszik észre társok távollétét...	1
   Szegény Gilbert, mennyit nem szenvede!	1
   Megátkozám én születésem napját;	1
   De a természet olyan gyönyörű,	1
   De minden este erdők illatával	1
   Lebeg a szellő ablakom körűl.	1
   Sétálni párosan virágos fűben,	1
   Bent a fák közt merengve űlni le:	1
   Oh mily boldogság, milyen szép az élet!...	1
   Szegény Gilbert, mennyit nem szenvede!	1
   Pest, 1848. január	1
SZERETLEK ÉN, SZERETLEK TÉGED...	1
   Szeretlek én, szeretlek téged,	1
   Kedves kis angyalom,	1
   Csak az fáj, hogy szerelmemet be	1
   Nem bizonyíthatom.	1
   Igy egyszerűen a szavamra,	1
   Ha tetszik, nem hiszed,	1
   És én mikép oszlassam el, ha	1
   Vannak, kétségidet?	1
   Születtem volna gazdag úrnak:	1
   Bizonyságtételért	1
   Egy-egy gyémántkövet dobnék el	1
   Minden kis szavadért.	1
   Ha királynak születtem volna:	1
   Letenném koronám	1
   Egy kis virágkoszoruért, mit	1
   Kezecskéd fűzne rám.	1
   Volnék szivárvány: kérnélek, hogy	1
   Szineimet elfogadd,	1
   És festess bennök szalagot, mely	1
   Övezze derekad.	1
   Ha volnék a világlátó nap:	1
   Ott hagynám az eget,	1
   S a nagyvilág helyett nem néznék	1
   Mást, mint szemeidet!	1
   Pest, 1848. január	1
MINEK NEVEZZELEK?	1
   Minek nevezzelek,	1
   Ha a merengés alkonyában	1
   Szép szemeidnek esti-csillagát	1
   Bámulva nézik szemeim,	1
   Mikéntha most látnák először...	1
   E csillagot,	1
   Amelynek mindenik sugára	1
   A szerelemnek egy patakja,	1
   Mely lelkem tengerébe foly -	1
   Minek nevezzelek?	1
   Minek nevezzelek,	1
   Ha rám röpíted	1
   Tekinteted,	1
   Ezt a szelíd galambot,	1
   Amelynek minden tolla	1
   A békeség egy olajága,	1
   S amelynek érintése oly jó!	1
   Mert lágyabb a selyemnél	1
   S a bölcső vánkosánál -	1
   Minek nevezzelek?	1
   Minek nevezzelek,	1
   Ha megzendűlnek hagjaid,	1
   E hangok, melyeket ha hallanának,	1
   A száraz téli fák,	1
   Zöld lombokat bocsátanának	1
   Azt gondolván,	1
   Hogy itt már a tavasz,	1
   Az ő régen várt megváltójok,	1
   Mert énekel a csalogány -	1
   Minek nevezzelek?	1
   Minek nevezzelek,	1
   Ha ajkaimhoz ér	1
   Ajkadnak lángoló rubintköve,	1
   S a csók tüzében összeolvad lelkünk,	1
   Mint hajnaltól a nappal és az éj,	1
   S eltűn előlem a világ,	1
   Eltűn előlem az idő,	1
   S minden rejtélyes üdvességeit	1
   Árasztja rám az örökkévalóság -	1
   Minek nevezzelek?	1
   Minek nevezzelek?	1
   Boldogságomnak édesanyja,	1
   Egy égberontott képzelet	1
   Tündérleánya,	1
   Legvakmerőbb reményimet	1
   Megszégyenítő ragyogó valóság,	1
   Lelkemnek egyedűli	1
   De egy világnál többet érő kincse,	1
   Édes szép ifju hitvesem,	1
   Minek nevezzelek?	1
   Pest, 1848. január	1
FÉLÁLOMBAN...	1
   Szép kedvesem	1
   Lágy kebele...	1
   Szíved buját...	1
   Mind érezem...	1
   Kicsiny madár,	1
   Dalolj nekem...	1
   Tündéri dal,	1
   Hű szerelem!...	1
   Ezüst... arany...	1
   Nem kell, nem kell,	1
   Oly bús vagyok:	1
   Vigyétek el!...	1
   Mily illat ez,	1
   Mily sok virág!	1
   Egy végtelen	1
   Kert a világ...	1
   Bús, puszta lesz	1
   Mindjárt az ég,	1
   Hullatja le	1
   Minden diszét.	1
   A csillagok	1
   Lehullanak,	1
   Fejem körül	1
   Koszorunak!...	1
   Hah, lánc csörög!	1
   Hát volna még?	1
   Hisz ami volt,	1
   Mind eltörék...	1
   Csörög... de nem	1
   A kezeken...	1
   Földön csörög,	1
   Leestiben.	1
   Ott voltam én	1
   A nagy csatán,	1
   A zászlót én	1
   Lobogtatám.	1
   Hoztam haza	1
   Vérző sebet...	1
   Elmúlt a harc,	1
   Beforrt a seb.	1
   Aludj, aludj,	1
   Szép kedvesem...	1
   Oh szabadság!	1
   Oh szerelem!	1
   Pest, 1848. január	1
A RAB OROSZLÁN	1
   A végtelen birodalom helyett	1
   Adának néki egy kis ketrecet!	1
   Vasrostélyos kicsiny ketrecben áll	1
   Az oroszlán, a sivatag-király.	1
   Hagyjátok őt békében állani,	1
   Szentségtelenség háborítani.	1
   Ha elrablák a szabadságot tőle,	1
   Hadd gondolkozzék legalább felőle;	1
   Ha el nem éri a fa sudarát,	1
   Hadd lépjen árnyékára legalább.	1
   Ott áll merően, méltóságosan,	1
   Még mostan is mily méltósága van!	1
   Elvették szabadságát, mindenét,	1
   De nem vehették hős tekintetét.	1
   Merően áll, miként a piramíd, amely	1
   Sokszor nézett reá komor köveivel.	1
   Ott járnak kósza gondolatjai,	1
   Magát szülőföldére képzeli,	1
   Amelynek sivatagjait vele	1
   Együtt zúgá be a szamum szele.	1
   Ez a szép föld, ez volt a szép idő!...	1
   De tömlöcének őre jő,	1
   S merengésének eltünik világa,	1
   Mert vesszejével őt ez főbe vágta.	1
   Vessző s egy ily fickó parancsol néki,	1
   Oh minden égnek minden istenségi!	1
   Ilyen mélyen hajolt magas feje,	1
   Ilyen gyalázatot kell tűrnie!	1
   S a bámuló, otromba néptömeg	1
   Gyalázatán még egy nagyot röhög.	1
   Hogy mersz pisszenni, léha söpredék?	1
   Ha szét találja törni tömlöcét,	1
   Ugy összetéphet, ugy széjjeltagolhat,	1
   Hogy lelked sem marad meg a pokolnak!	1
   Pest, 1848. január	1
A JÓ TANÍTÓ	1
   Van biz ott a sok rosz között,	1
   Van jó tanító is;	1
   Volt nekem sok rosz tanítóm,	1
   Volt nekem egy jó is.	1
   Meg is maradt a fejemben,	1
   Úgy emlékszem rája,	1
   Mintha vén kopasz fejével	1
   Most is itten járna.	1
   Kopasz volt az istenadta,	1
   Nem tehetek róla;	1
   Vén legény volt, ifjusága	1
   Régen elvirúla.	1
   Elhervadtak virágai,	1
   Egy maradt meg épen,	1
   Egy nagy bazsarózsa nyílott	1
   Az orra hegyében.	1
   Talán minden reggel ujra	1
   Kivirult az orra,	1
   De nem csoda, mert gondosan	1
   Táplálgatta, borral.	1
   Már hiába, ha ez olyan	1
   Különös plánta volt,	1
   Hogy nem szivelt egyebet, mint	1
   Pincei harmatot.	1
   Ez alatt az orr alatt egy	1
   Nagy bajúsz ácsorga,	1
   Egyik rúdja égbe készült,	1
   Másik le a porba.	1
   A bajúsz alatt szája volt,	1
   Szájában pipája,	1
   Lapátnak is beillet vón	1
   Köpcös szopókája.	1
   Zrínyijét még valamikor	1
   Árpád idejében	1
   Készítették, semmi szín sem	1
   Volt már a szinében.	1
   Gombok voltak akkorák rajt,	1
   Mint egy-egy pogány fej,	1
   Használták is tán a török	1
   Hadba buzogány helytt.	1
   Mindenféle zsinorral úgy	1
   Ki volt kanyargatva,	1
   Hogy a mennydörgős mennykő is	1
   Eltévedett rajta.	1
   A szabó jó szűkecskére	1
   Szabta a nadrágot,	1
   De azért egy kicsit mégis	1
   Pőtyögősen állott. -	1
   Hosszan bajlódtam tán vele,	1
   De megérdemelte,	1
   Mert szörnyen jó ember volt az	1
   Istenteremtette.	1
   Olyan jó tanító volt ő,	1
   Amilyen csak kellett,	1
   Esztendőn át asztal alatt	1
   Hevertek a könyvek.	1
   Ha leckémből fél betűt sem	1
   Tudtam felmondáskor,	1
   Azzal vigasztalt, hogy sebaj,	1
   Megtanulom máskor.	1
   Ki is mutattam iránta	1
   Jószivűségemet,	1
   Vittem neki ajándékot,	1
   Mikor csak lehetett.	1
   Lelopkodtam sonkát, kolbászt	1
   Saját kéményébül,	1
   Ez volt ajándékom, s ő még	1
   Meg is hítt vendégül.	1
   Pest, 1848. január	1
A PUSZTA, TÉLEN	1
   Hej, mostan puszta ám igazán a puszta!	1
   Mert az az ősz olyan gondatlan rosz gazda;	1
   Amit a kikelet	1
   És a nyár gyüjtöget,	1
   Ez nagy könnyelmüen mind elfecséreli,	1
   A sok kincsnek a tél csak hült helyét leli.	1
   Nincs ott kinn a juhnyáj méla kolompjával,	1
   Sem a pásztorlegény kesergő sípjával,	1
   S a dalos madarak	1
   Mind elnémultanak,	1
   Nem szól a harsogó haris a fű közűl,	1
   Még csak egy kicsiny kis prücsök sem hegedűl.	1
   Mint befagyott tenger, olyan a sík határ,	1
   Alant röpül a nap, mint a fáradt madár,	1
   Vagy hogy rövidlátó	1
   Már öregkorától,	1
   S le kell hajolnia, hogy valamit lásson...	1
   Igy sem igen sokat lát a pusztaságon.	1
   Üres most a halászkunyhó és a csőszház;	1
   Csendesek a tanyák, a jószág benn szénáz;	1
   Mikor vályú elé	1
   Hajtják estefelé,	1
   Egy-egy bozontos bús tinó el-elbődül,	1
   Jobb szeretne inni kinn a tó vizébül.	1
   Leveles dohányát a béres leveszi	1
   A gerendáról, és a küszöbre teszi,	1
   Megvágja nagyjábul;	1
   S a csizmaszárábul	1
   Pipát húz ki, rátölt, és lomhán szipákol,	1
   S oda-odanéz: nem üres-e a jászol?	1
   De még a csárdák is ugyancsak hallgatnak,	1
   Csaplár és csaplárné nagyokat alhatnak,	1
   Mert a pince kulcsát	1
   Akár elhajítsák,	1
   Senki sem fordítja feléjök a rudat,	1
   Hóval söpörték be a szelek az utat.	1
   Most uralkodnak a szelek, a viharok,	1
   Egyik fönn a légben magasan kavarog,	1
   Másik alant nyargal	1
   Szikrázó haraggal,	1
   Szikrázik alatta a hó, mint a tűzkő,	1
   A harmadik velök birkozni szemközt jő.	1
   Alkonyat felé ha fáradtan elűlnek,	1
   A rónára halvány ködök telepűlnek,	1
   S csak félig mutatják	1
   A betyár alakját,	1
   Kit éji szállásra prüsszögve visz a ló...	1
   Háta mögött farkas, feje fölött holló.	1
   Mint kiűzött király országa széléről,	1
   Visszapillant a nap a föld pereméről,	1
   Visszanéz még egyszer	1
   Mérges tekintettel,	1
   S mire elér a szeme a tulsó határra,	1
   Leesik fejéről véres koronája.	1
   Pest, 1848. január	1
SZERELEMNEK RÓZSAFÁJA...	1
   Szerelemnek rózsafája...	1
   Árnyékában heverek,	1
   Hulldogálnak homlokomra	1
   Illatozó levelek.	1
   Szerelemnek fülmiléje	1
   Csattog a fejem fölött,	1
   Képzetemben minden hangja	1
   Egy-egy isten-álmat költ.	1
   Szerelemnek poharában	1
   Ajkamat fürösztgetem,	1
   Nem oly édes másból a méz,	1
   Mint ebből a gyötrelem.	1
   Szerelem fejér felhői	1
   Errefelé lengenek,	1
   Mintha engem látogatni	1
   Jőne egy angyalsereg.	1
   Szerelemnek holdvilága	1
   Rám aranypalástot vet,	1
   Eltakarja, felejteti	1
   Vélem szegénységemet.	1
   Pest, 1848. január	1
NE FELEDD A TÉRT...	1
   Moore után angolból	1
   Ne feledd a tért, hol ők elestek,	1
   Az utósó s a legjobb vitézek:	1
   Mind elmentek és kedves reményink	1
   Velök mentek, egy sírban enyésznek.	1
   Oh, ha visszanyernők a haláltól	1
   A sziveket, mik előbb dobogtak,	1
   Ujra víni a szabadság harcát	1
   Színe előtt a magas mennyboltnak!	1
   Pillanatra ha lehullna láncunk,	1
   Melyet ott ránk a zsarnok szoríta:	1
   Nincsen ember, nincsen isten, aki	1
   Minket újra megkötözni bírna!	1
   Vége van... de bár a történetben	1
   Ottan áll a győző-név ragyogva,	1
   Átkozott az a dicsőség, amely	1
   A szabadok szíveit tapodja.	1
   Sokkal drágább a sír és a börtön,	1
   Melyet honfi-névnek fénye tölt meg,	1
   Mint a győzedelmi oszlop, amit	1
   A szabadság romjain emeltek.	1
   Pest, 1848. január	1
HIDEG, HIDEG VAN OTT KINN...	1
   Hideg, hideg van ott kinn,	1
   Arról nem tehetek,	1
   Nem is törődöm véle,	1
   Szobám elég meleg.	1
   Egykor... de mi közöm most	1
   A múlthoz énnekem?	1
   Nem, nem leszek hálátlan	1
   Irántad, jelenem.	1
   Te foglald egyedűl el	1
   Egészen lelkemet,	1
   Száműzve a jövő s mult,	1
   Remény s emlékezet.	1
   Mi is az a jövő s mult?	1
   Ha zordon vagy ha szép,	1
   Az mindegy, így is, úgy is	1
   Tolvajnál nem egyéb.	1
   Két tolvaj a jövő s mult,	1
   Incselkednek veled,	1
   Hogy szépszerén magokra	1
   Vonják figyelmedet,	1
   S míg jobbra-balra nézesz,	1
   Ellopják hirtelen	1
   A szép virágot, melyet	1
   Eléd tett a jelen.	1
   Nem fogtok most ki rajtam,	1
   Zsebmetsző cimborák,	1
   Pusztuljatok szemembül,	1
   Lóduljatok tovább.	1
   Te állj, te állj előttem,	1
   Barátságos jelen,	1
   Jóízüen merengek	1
   Mosolygó képeden.	1
   Nem vagy merész kalandor,	1
   Regényes vad legény,	1
   Kinek félvállán mente,	1
   Sastoll a süvegén.	1
   Fejeden házisapka,	1
   Rajtad hálóruha,	1
   Kezedben egy pohár bor,	1
   Szádban török pipa.	1
   Hadd rázzam meg, kedélyes	1
   Barátom, kezedet,	1
   E nagy karszékben töltöm	1
   Estém szemközt veled.	1
   Füstöljünk, iddogáljunk...	1
   Vidáman ránk ragyog	1
   A lámpa, feleségem	1
   Szeme s a csillagok.	1
   Pest, 1848. január	1
A VÖLGY S A HEGY	1
   Ha én hegy volnék! (sóhajtott a völgy)	1
   Ha én hegy volnék! milyen isteni	1
   A csillagok szomszédságábul	1
   A nagyvilágra letekinteni.	1
   Az a boldog hegy, ott uralkodik	1
   Királyi széke dicső magasán,	1
   Körűlövedzi hódolattal	1
   Fejét a felhő tömjénfüst gyanánt.	1
   A kelő nap, első sugáriból,	1
   Tesz homlokára aranykoronát,	1
   S a lemenő palástul adja	1
   Rá végsugárainak bíborát,	1
   Ha én hegy volnék! itt elbújva kell	1
   Áttengenem homályos éltemet,	1
   A szomszédig sem láthatok, s a	1
   Szomszédból sem láthatnak engemet. -	1
   Ha én völgy volnék! (sóhajtott a hegy)	1
   Ha én völgy volnék! oh milyen rideg	1
   Ez a magasság, e dicsőség,	1
   Amelyet tőlem úgy irígylenek.	1
   Engem talál az első napsugár	1
   És az utósó is rajtam ragyog,	1
   És mégis mindig olyan puszta	1
   És mégis mindig oly hideg vagyok.	1
   Pillangó, harmat, csalogány, virág...	1
   Hiába hívom, egyik sem szeret,	1
   S mi odalenn enyelgő szellő,	1
   Az idefönn csatázó fergeteg.	1
   Ha én völgy volnék! élnék ott alant	1
   A nagyvilágtól mélyen rejtve el,	1
   S cserélgetném a boldogságot	1
   A szép tavasz kedves szülöttivel!	1
   Pest, 1848. január	1
OLASZORSZÁG	1
   Megunták végre a földöncsuszást,	1
   Egymásután mind talpon termenek.	1
   A sóhajokból égiháború	1
   Lett, s lánc helyett most kardok csörgenek.	1
   S halvány narancs helyett a déli fák	1
   Piros vérrózsákkal lesznek tele -	1
   A te dicső szent katonáid ők,	1
   Segítsd őket, szabadság istene!	1
   Nos, elbizot hatalmas zsarnokok,	1
   Orcáitokrul a vér hova lett?	1
   Orcátok olyan kísértetfejér,	1
   Mikéntha látnátok kisértetet:	1
   Azt láttatok, valóban, megjelent	1
   Előttetek Brutusnak szelleme -	1
   A te dicső szent katonáid ők,	1
   Segítsd őket, szabadság istene!	1
   Aludt Brutus, de már fölébrede,	1
   S a táborokban lelkesítve jár,	1
   Mondván: "ez a föld, honnan elfutott	1
   Tarquin s amelyre halva hullt Cézár;	1
   Előttünk meghajolt ez óriás,	1
   S ti a törpéknek meghajoltok-e?" -	1
   A te dicső szent katonáid ők,	1
   Segítsd őket, szabadság istene!	1
   Eljő, eljő az a nagy szép idő,	1
   Amely felé reményim szállanak,	1
   Mint ősszel a derűltebb ég alá	1
   Hosszú sorban a vándormadarak;	1
   A zsarnokság ki fog pusztulni, és	1
   Megint virító lesz a föld szine -	1
   A te dicső szent katonáid ők,	1
   Segítsd őket, szabadság istene!	1
   Pest, 1848. január	1
RÓZSAVÖLGYI HALÁLÁRA	1
   Vén muzsikus, mit vétettem én neked,	1
   Hogy mindig csak szomorítasz engemet?	1
   Keseregtem, mikor szólt a hegedűd,	1
   Hej, nem szól már, s ez nekem még keserűbb,	1
   Ez nekem még keserűbb!	1
   Régi sorsa magyaroknak a bánat,	1
   E nélkül már tán élni sem tudnának,	1
   Ha már igy van, ébredj föl vén barátom,	1
   Hadd busúljunk legalább a nótádon,	1
   Hadd busúljunk nótádon!	1
   Cudar nemzet biz a magyar, hiába,	1
   Nem igen néz se' előre, se' hátra,	1
   Elfeledte, ami történt ezelőtt,	1
   A jövő meg? bánja is ez a jövőt.	1
   Bánja is ez a jövőt!	1
   Egyszer ember csak a magyar, mikor a	1
   Fülét, szivét megtölti a muzsika,	1
   Könnybe lábbad a két szeme olyankor,	1
   Eszébe jut a siralmas hajdankor,	1
   A siralmas hajdankor.	1
   Sirathatjuk is a multat, Mohácsot,	1
   Kiket ott a török fegyver levágott;	1
   Ha őket eltemették vón rendesen,	1
   Húszezer sír állna ottan egy helyen,	1
   Húszezer sír egy helyen!	1
   És mikor már kibusúltuk magunkat,	1
   Megfeszítjük lelkünket és karunkat,	1
   És ha akkor ott volna az ellenség,	1
   Ha mégannyi volna is mind elesnék,	1
   Mind egy szálig elesnék!	1
   Akkor aztán bízni kezdünk magunkba',	1
   Hogy telik még mitőlünk is nagy munka,	1
   Hogy kivirít még a magyar nép fája,	1
   S lombjait majd isten, ember csodálja,	1
   Isten, ember csodálja! -	1
   Ébredj föl, vén muzsikus, vén barátom,	1
   Hadd busúljunk, lelkesedjünk nótádon,	1
   Olyan istenigazában tudtad te,	1
   Hogy hol fekszik a magyarnak a szive,	1
   A magyarnak a szive.	1
   Mért hagytál el? hiszen mi rád nem untunk,	1
   Pedig veled ötven évet mulattunk,	1
   Gyere vissza, áldom azt az istened,	1
   Kezdd el újra, kezdd el azt az ötvenet,	1
   Kezdd el azt az ötvenet! -	1
   Addig híttam, hogy sírjából megjelent,	1
   Megjelent, de csak addig volt idefent,	1
   Míg kezével hajlékára mutatott...	1
   Mi van benne? hegedű és koldusbot,	1
   Hegedű és koldusbot!	1
   Pest, 1848. január 29.	1
AZ ORSZÁGGYÜLÉSHEZ	1
   Sokat beszéltek, szépet is beszéltek,	1
   Jót is, de ebbül a hon még nem él meg,	1
   Mert nincs rendében eljárásotok,	1
   Ti a dolog végébe kaptatok,	1
   És így tevétek már régóta mindig;	1
   Látják, kik a multat végigtekintik.	1
   Ki képzel olyan templomépitőt,	1
   Ki a tornyot csinálja meg előbb?	1
   És azt a levegőbe tolja, hogy	1
   Ott fönn maradjon, míg majd valahogy	1
   Alája rakja szépen a falat,	1
   S legeslegvégül jőne az alap.	1
   Ti vagytok ilyen mesteremberek,	1
   Ezért ad a hon nektek kenyeret,	1
   Ezért fizet szivének vérivel!	1
   Jobbat tesz, aki semmit sem mivel.	1
   Időt, erőt eltékozoltok, és ha	1
   Sükert mutattok is föl néha-néha,	1
   Csak olyan az, mint hogyha engemet	1
   A szomjuság bánt, s adnak víz helyett	1
   Ételt, s talán még épen olyan ételt,	1
   Mitől szomjúságom csak jobban éget.	1
   Ha ez siker, ha ez jótétemény:	1
   Elmémet a bölcsőben hagytam én.	1
   Hiába minden szép és jó beszéd,	1
   Ha meg nem fogjátok az elejét,	1
   Ha a kezdetnél el nem kezditek...	1
   Sajtószabadságot szerezzetek.	1
   Sajtószabadságot, csak ezt ide!	1
   Ez oly nagy, oly mindenható ige	1
   A nemzetben, mint az isten "legyen"-je,	1
   Amellyel egy mindenséget teremte.	1
   Hol ez nincs meg, bár máskép mindenek	1
   Eláradó bőségben termenek,	1
   S bár az utósó szolga és a pór	1
   Zsebébül aranyat marokkal szór:	1
   Azon nemzetnek még sincs semmije,	1
   Azon nemzetnek koldus a neve.	1
   S hol ez megvan, bár rongyban jár a nép,	1
   Nyomorg, tengődik mindenfélekép:	1
   Azon nemzet gazdag végtelenűl,	1
   Mert a jövendőt bírja örökűl.	1
   Haladni vágyunk; de haladhatunk?	1
   Én istenem, milyen golyhók vagyunk!	1
   Lábunk szabad, de a szemünk bekötve,	1
   Hová megyünk?... meglássátok, gödörbe.	1
   Szemünk bekötve, fogva szellemünk,	1
   Az égbe szállnánk, s nem röpülhetünk,	1
   A szellem rab, s a ronda légbe fúl,	1
   Mely dögvészes már önnön átkitúl.	1
   A szellem rab; mint a hitvány kutyát,	1
   A ház végére láncba szoriták,	1
   S láncát harapva tördeli fogát,	1
   Amellyel védni tudná a hazát...	1
   A szellem rab, s mi fönn tartjuk nyakunkat,	1
   S szabad nemzetnek csúfoljuk magunkat!	1
   Szolgák vagyunk, rabszolgánál szolgábbak	1
   Megvetésére a kerek világnak!	1
   Pest, 1848. február	1
ANYÁM TYÚKJA	1
   Ej, mi a kő! tyúkanyó, kend	1
   A szobában lakik itt bent?	1
   Lám, csak jó az isten, jót ád,	1
   Hogy fölvitte a kend dolgát!	1
   Itt szaladgál föl és alá,	1
   Még a ládára is fölszáll,	1
   Eszébe jut, kotkodácsol,	1
   S nem verik ki a szobából.	1
   Dehogy verik, dehogy verik!	1
   Mint a galambot etetik,	1
   Válogat a kendermagban,	1
   A kiskirály sem él jobban.	1
   Ezért aztán, tyúkanyó, hát	1
   Jól megbecsűlje kend magát,	1
   Iparkodjék, ne legyen ám	1
   Tojás szűkében az anyám. -	1
   Morzsa kutyánk, hegyezd füled,	1
   Hadd beszélek mostan veled,	1
   Régi cseléd vagy a háznál,	1
   Mindig emberűl szolgáltál,	1
   Ezután is jó légy, Morzsa,	1
   Kedvet ne kapj a tyúkhusra,	1
   Élj a tyúkkal barátságba'...	1
   Anyám egyetlen jószága.	1
   Vác, 1848. február	1
A TÉL HALÁLA	1
   Durva zsarnok, jégszivű tél,	1
   Készülj... készülj, a halálra!	1
   Jármodat megunta a föld,	1
   És ledobja valahára;	1
   Szabadság lesz! ím, az ég is	1
   Ideszegődött a földhöz,	1
   Fegyvertárából, a napbul,	1
   Tűznyilakkal rád lövöldöz.	1
   Meg fogsz halni, vad, bitor tél!	1
   Addig él csak minden zsarnok,	1
   Míg magok alattvalói	1
   Szabadságot nem akarnak;	1
   Hogyha egyszer a raboknak	1
   Akaratja ki van mondva,	1
   Összeomlik börtön és lánc,	1
   S elenyészik híre-hamva.	1
   Harcolj, harcolj, föld, a téllel,	1
   Ne félj, megbirod, levágod,	1
   S szabadságodat kivívod,	1
   Tavasz a te szabadságod.	1
   Eljön, eljön a szép tavasz,	1
   S hoz virágokat kebledre,	1
   És szivárványt diadalmi	1
   Koszorúnak a fejedre!	1
   Nézd, amelynek rabja voltál,	1
   A tél maga érzi vesztét,	1
   Dúlt arcán megtört szemébül	1
   Sűrü könnyek omlanak szét.	1
   Hah, ki eddig csupa jég volt,	1
   Most hogy olvad, mily gyáván hal!...	1
   Nem csoda, hiszen testvér a	1
   Gyávaság a zsarnoksággal.	1
   Pest, 1848. február	1
   Ezernyolcszáznegyvennyolc! az égen	1
   Egy új csillag, vérpiros sugára	1
   Életszínt vet a betegségében	1
   Meghalványult szabadság arcára.	1
   Szent szabadság, újabb megváltója	1
   A másodszor sűlyedt embereknek,	1
   Drága élted miljom s miljom ója,	1
   Ne félj, téged nem feszítenek meg.	1
   Elbuvék a békesség galambja,	1
   Fészke mélyén turbékolni sem mer;	1
   Háborúnak ölyve csattogtatja	1
   Szárnyait a légben vad örömmel.	1
   Hah, ti gyávák, ti máris remegtek?	1
   Ez csak kezdet, ez csak gyermekjáték...	1
   Hátha mindazok beteljesednek,	1
   Amiket én álmaimban láték!	1
   Eljön, eljön az itélet napja,	1
   A nagy isten véritéletet tart,	1
   S míg jutalmát jó, rosz meg nem kapja,	1
   Már nyugonni sem fog addig a kard!	1
   Pest, 1848. február	1
KEMÉNY SZÉL FÚJ...	1
   Kemény szél fúj, lángra kap a szikra,	1
   Vigyázzatok a házaitokra,	1
   Hátha mire a nap lehanyatlik,	1
   Tűzben állunk már tetőtül-talpig.	1
   Édes hazám, régi magyar nemzet,	1
   Alszik-e csak a vitézség benned,	1
   Vagy apáink halálával elhalt?	1
   Illik-e még oldaladra a kard?	1
   Magyar nemzet, ha rád kerül a sor,	1
   Léssz-e megint, ami voltál egykor?	1
   Oly hatalmas harcos, ki szemével	1
   Jobban ölt, mint más a fegyverével!	1
   A világot védtük hajdanában	1
   A tatár és a török világban;	1
   Vajon most, ha eljön a nagy munka,	1
   Meg bírjuk-e védni mi magunkat?	1
   Oh magyarok istene, add jelit,	1
   Ha a kenyértörés elközelit,	1
   Hogy az égben uralkodol még te	1
   A magad s néped dicsőségére!	1
   Pest, 1848. február	1
BEAUREPAIRE	1
   Hogy kitelt a franciáknál	1
   A király becsűlete:	1
   (Mint ezernyolcszázharmincban	1
   S most valami két hete)	1
   Fölberzenkedett a német,	1
   S esküvék, hogy bosszut áll,	1
   Megöli a szabadságot	1
   És megmenti a királyt.	1
   S vitte zsoldos seregét és	1
   Longway már meghódola,	1
   Megy tovább, Verdunön a sor,	1
   Elkezdődik ostroma.	1
   Verdun gyáva népe reszket,	1
   S reszkető félelmiben	1
   Térd- s fejethajtást határoz,	1
   Hogy bántása ne legyen.	1
   De az őrség kapitánya	1
   Beaurepaire mást beszél:	1
   "Hódolásról nem lehet szó,	1
   Még nem oly nagy a veszély.	1
   Ha az ellen fegyverünkbe	1
   Szerelmes, jól van, tehát	1
   Hadd vegye ki kezeinkből,	1
   Mi magunk ne adjuk át."	1
   Aki gyáva, siket is, nem	1
   Hallgatott rá a tanács,	1
   Tollat nyujtanak neki, hogy	1
   Irj' alá a hódolást.	1
   Beaurepaire elhajítja	1
   A tollat, s fegyvert ragad,	1
   S lelkesűlten és elszántan	1
   Mondja ki e szavakat:	1
   "Éljétek túl hát a szégyent,	1
   A gyalázatot, de én	1
   Az ellennek csak holttestet	1
   Adni át megesküvém.	1
   Bátraink előtt halálom	1
   Majd mint vonzó példa áll...	1
   Én betöltöm esküvésem...	1
   Végszavam: szabad halál!"	1
   Nekiszegzé kebelének	1
   S elsütötte fegyverét,	1
   S ez szivébül kiszakítá	1
   Életének gyökerét.	1
   Pest, 1848. február	1
LEHEL VEZÉR	1
                Első ének	1
   Nem nagy hírű város Jászberény városa,	1
   És itt a nyakam, hogy nem is lesz a soha,	1
   De van abban egy kürt, van annak nagy híre,	1
   Akkora, hogy nem fér a jászok földére,	1
   Kiterjed éjszak, dél, nyugat és keletre,	1
   Mint a Tisza, mikor szűk neki a medre,	1
   Terjed a némettől a székely világig,	1
   A lengyel határtól egész a horvátig.	1
   Ugy bizony, hires kürt az a jászberényi,	1
   Nem haszontalanság a felől beszélni,	1
   Megérdemli a szót és jobban, mint sok más,	1
   Mikre akárhányszor volt időfogyasztás;	1
   Megérdemli a szót, nem is leszek fösvény,	1
   Kutatva, melyik a legrövidebb ösvény?	1
   Széltében-hosszában mondom el a dolgot,	1
   Mit csinált az a kürt, ki kezében forgott.	1
   De hol is kezdjem csak, hogy megértsük egymást?	1
   Mert hát tudnivaló, hogy én itt mostanság	1
   Nem írástudóknak, nem az úri rendnek,	1
   De beszélek szűrös-gubás embereknek;	1
   Hisz az írástudók jobban tudják magok,	1
   Mint én, amiket most mondani akarok,	1
   Az uraknak pedig az ideje drága,	1
   Rá sem érnek ilyen apró mulatságra.	1
   Nem is igen bánom, ha ők nem figyelnek,	1
   Amint nélkülem elvannak őkegyelmek,	1
   Csak ugy elvagyok őkegyelmek nélkül,	1
   Egyiknek sem élek az emberségébül.	1
   Akik ő előttök görnyesztik hátokat,	1
   Lesve asztalukról a morzsalékokat	1
   S lesve ajkaikról a kegyes mosolygást:	1
   Őket ez érdemes emberek mulassák.	1
   Megvallom őszintén, épenséggel mások	1
   Azok, akiket én mulattatni vágyok;	1
   Nem a palotáknak fényes gyertyaszála	1
   Vagyok én, hanem a kunyhók mécsvilága.	1
   Alant születtem én, szalmafödél alatt,	1
   Sosem tagadom meg származásomat,	1
   Kis házikókra száll lelkem, mint a gólya,	1
   S egyszerű nótákat kerepöl le róla.	1
   De vissza-, vagyis rátérek a dologra...	1
   Hej, felebarátim, régesrégen volt a,	1
   Amit én elmondok; akkor még, látjátok,	1
   Szopós gyerek volt a huszadik apátok.	1
   Száz esztendő szép szám, pedig már azóta	1
   Az idő a földre azt kilencszer rótta;	1
   Kilencszáz esztendő!... kilenc vén óriás,	1
   Egymás után egyik a másiknak sírt ás.	1
   Akkor más világ járt, elgondolhatjátok,	1
   Nem volt még korona, nem voltak királyok,	1
   Fejedelem volt az első a nemzetben,	1
   Nem hátul, de elől ment az ütközetben,	1
   Hej pedig ugyancsak járta az ütközet,	1
   Nem űlt a nép otthon a kemence megett,	1
   Mind háborúskodott, csak az maradt hátra,	1
   Aki épen kellett az eke szarvára.	1
   Kegyetlen legények kerekedtek akkor,	1
   Soha el nem váltak a kardmarkolattol,	1
   Egyfelől őrizték a megszerzett hazát,	1
   Másfelől kivűlről a sok kincset hozák.	1
   Félt is tőlök minden halandó nemzetség,	1
   Az adót nekik, mint a köles, fizették,	1
   Mert hisz nagyon bölcsen látták ők azt által,	1
   Hogy haláluk egy a hátramaradással.	1
   Fejedelmi ember Taksony volt a' tájba',	1
   Taksony: Zoltán fia, Árpád unokája...	1
   De tudjátok-e ti, jámbor atyafiak,	1
   Ki volt a vitéz, kit Árpádnak hítanak?	1
   Barátaim, mikor e nevet halljátok,	1
   Mintha oltár mellett templomban volnátok,	1
   Emeljétek meg a kalapjaitokat,	1
   Mert köszönhetitek néki hazátokat.	1
   Magyarország szép föld, meg kell vallanotok,	1
   Rá a jóisten tízannyi áldást rakott,	1
   Mint igazság szerint amennyi illetné;	1
   Annyi az áldása, hogy alig fér belé.	1
   Ezt a téjjel-mézzel folyó dús Kánaánt,	1
   Hol megdönti saját terhe a gabonát,	1
   S hol tűzzel van tele a szőlő gerezdje:	1
   E szép országot a nagy Árpád szerezte.	1
   Mert nem Ádám-Éva óta mienk e föld,	1
   Messze Ázsiában lakozánk azelőtt,	1
   Messze Ázsiában a világ más részén,	1
   Kaszpi-tengeren túl Aral-tó környékén.	1
   Irtóztató távol van az a hely innét!	1
   Ha megmondanám: hány mérföld? el se' hinnék.	1
   Hej, az vón a kulacs, az vón a tarisznya,	1
   Melyből a bor s kenyér addig ki nem fogyna.	1
   Vitézlő eleink ott tanyáztak hajdan,	1
   De biz nem fürödtek ők ott tejben-vajban,	1
   Rengeteg erdőkben magas fűvek nőttek,	1
   Nyargalózó vadak nem tiporták őket,	1
   Ahol meg kellett vón ló, barom számára,	1
   Vala a mezőkön a legelő árva.	1
   Kapják hát magokat, szedik a sátorfát,	1
   S indulnak keresni, hol vagyon jobb ország.	1
   Tőlök napnyugatra - így szólt a hír szája -	1
   Fekszik Attilának egykori országa,	1
   Szörnyü Attilának, isten ostorának,	1
   A magyar nemzetség dicső ősapjának.	1
   Fölkeresik, abban állapodtanak meg,	1
   Fölkeresik, akármeddig tévelyegnek,	1
   És ha ráakadnak, visszaszerzik aztat,	1
   Hogy a maradékjok legyen boldog s gazdag.	1
   Volt közöttök egy bölcs józan ember, Álmos,	1
   Ezt szólították föl: "Vezess minket már most,	1
   Józan okosságod vezéreljen bennünk,	1
   Ha lehetséges, a kívánt földre mennünk;	1
   Mint a darusereg az előljáróját	1
   Ugy követünk téged ország-világon át,	1
   Míg nem látjuk magunk a Tisza folyóban,	1
   Hol Attila alszik három koporsóban."	1
   Elfogadta Álmos a vezéri tisztet,	1
   A magyarság véle vándorolni kezdett.	1
   Meddig vándoroltak? a jóisten tudja;	1
   Mint a csillagok közt a nagy országutja,	1
   Itt alant a földön oly nyomot hagyának	1
   Magok után hosszan, amerre csak jártak...	1
   Csakhogy nem fejér volt e nyom, mint az égi,	1
   De sötétpiros, mert vérrel festették ki.	1
   Esztendők multán nagy hegygerincen álltak,	1
   A hegy tetejéről tenger síkra láttak.	1
   "A határt elértük!" monda Álmos nékik,	1
   "Tekintsetek ott a rónaságon végig,	1
   Birodalma hajdan ez volt Attilának,	1
   E hegyeket híják a Kárpát sorának.	1
   És itt hála néked, magyarok istene,	1
   Hogy ezt mind meglátta a vén Álmos szeme!	1
   Megvénültem immár, fejemet hó fedi,	1
   Fejér a fejem, mint e Kárpát hegyei;	1
   Rólok a havat a tavasz leolvasztja,	1
   De a fejem havát le nem olvaszthatja.	1
   A méltóságot átadom, mit adtatok,	1
   Az uj csatákra uj vezért válasszatok;	1
   Rám nézve két határ e hely bizonyára:	1
   Jövendő hazánk és életem határa."	1
   Amit Álmos sejtett, nem sejtette rosszul,	1
   Mert azon a helyen istenben boldogult;	1
   Leszállt fejér feje a fekete földbe,	1
   Zöld mohos sírhalom domborult fölötte.	1
   Körülállta sírját az egész magyar faj,	1
   S esküt tett le felhőt szaggató morajjal;	1
   E szent helytől kezdve kezökre kerítik	1
   Az egész tartományt, mely előttök nyílik.	1
   Álmos vezér fia volt hatalmas Árpád;	1
   Gondolta-e milyen nagy becsület vár rá?	1
   Nemcsak hogy vezérnek, de fejedelemnek	1
   Kiáltotta ki az egész magyar nemzet.	1
   Pajzsra állították, úgy emelték fel őt,	1
   Ekkép mutatta meg magát népe előtt;	1
   A nép pedig rajta hogyne örült volna?	1
   Képére volt írva harcok diadalma!	1
   Negyven nap pihentek Munkács róna földén,	1
   Az időt ünnepi lakomákkal töltvén,	1
   Kettős ünnep volt ez: halotti lakoma	1
   Álmosért, s a haza keresztelő tora.	1
   Negyvenegyedik nap amidőn megviradt,	1
   Ifjú Lehel ajkán a kürtszó megriad...	1
   Akkor még ifjú volt, állán a gyönge szőr	1
   Nem téli bunda volt, csak nyári könnyü szűr.	1
   Takaros legény volt Lehel akkortájban,	1
   Ott benn született még messze Ázsiában,	1
   Ott látta először a szép napvilágot,	1
   Már gyermekjátékból párducra vadászott,	1
   S gyermekjátékot még alighogy felejtett,	1
   Mikor nyilával egy elefántot ejtett,	1
   Kivette és kürtnek csinálta agyarát,	1
   A cifrát tulajdon keze faragta rá.	1
   Gyönge tüdejének erős volt még e kürt,	1
   De ő mindenféle nehézséget legyűrt,	1
   Vadon erdőkbe járt magános sziklákra,	1
   Ott szoktatta magát kürtje fuvására,	1
   Makrancoskodott a csont soká, de végre	1
   Szépen rátanult az engedelmességre,	1
   S azt a hangot adta, mely Lehelnek tetszett,	1
   Mely földet riasztott, mely eget repesztett.	1
   S hangját a magyar nép már nagyon ismerte,	1
   Jel-adó volt, hogyha mentek ütközetre,	1
   Föl is gyúltak tőle, mintha hangok helyett	1
   Öntene szivökbe nyári napmeleget.	1
   Most is, hogy megharsant Munkács rónaságán,	1
   Felzudúlt a tábor, mint megannyi sárkány,	1
   De sírva fakadt rá nem egy apró gyermek,	1
   A haza-szerzésben hogy részt nem vehetnek.	1
   Szétment a magyarság nyugatra, keletre,	1
   Zászlóikat mindig szerencse követte,	1
   Nem kimélték a vért és nem az életet,	1
   De jutalmok ez a gyönyörű haza lett.	1
   Öt esztendő multán Tokaj s Ménes borát,	1
   Buzáját az alföld, a Balaton halát,	1
   Vadait a Bakony s gazdag Erdély földe	1
   Aranyát-ezüstjét magyarnak termette.	1
   Lehel ifjusága e csatákban telt el,	1
   Nem ért rá játszani a szép szerelemmel,	1
   S a szerelem galamb, gyönge erejével	1
   Nem győzött röpűlni Lehel sas-lelkével.	1
   Volt mégis kedvese, akinek szerelmet	1
   Esküdt, ki mindig ott volt oldala mellett,	1
   Kit nem adott volna a félvilágért sem...	1
   Szükség-e mondanom, hogy a kürtöt értem?	1
   Hogy szerette kürtjét! meg is érdemelte;	1
   Nem csont-darab volt az, de tulajdon lelke.	1
   Mit elméje gondolt, amit szíve érzett,	1
   Szózatos ajkával mindent elbeszélett.	1
   Hol vidám hangja volt, hol pedig szomorú,	1
   Tudott harsogni, mint az égiháború,	1
   S tudott lágyan búgni, mint a kis madárka,	1
   Ki utána csalja párját ágrul-ágra.	1
   Sokszor éjjelenként, ha pihent a tábor,	1
   Ki-kiszólt a kürtszó Lehel sátorábol,	1
   Ott benn űlt a vezér kürtjét fújogatva,	1
   Elgondolkodott a katonaság rajta.	1
   Ilyenkor nagy volt a csend; még a paripák,	1
   Azok is a fűvet lassabban harapták,	1
   Mintha csak félnének rendzavarók lenni,	1
   Vagy hogy jobban esett hallgatni, mint enni.	1
   Egyik-másik tűzhöz odaűltek többen,	1
   S némán figyelmeztek a nótákra ott benn;	1
   Akadt köztök legény, aki suttogólag	1
   Magyarázgatta a többi hallgatónak:	1
   "Halljátok, hol jár az esze? Ázsiában,	1
   Születő földünkön, hajdani hazánkban;	1
   Eztet fújta, mikor elindultunk onnan...	1
   Benne váltogatva öröm s fájdalom van.	1
   Furcsa érzés is volt, hazánkat elhagyni,	1
   Mert az ember mégis csak sajnálta vagy mi,	1
   Az igaz, hogy napról-napra lett soványabb,	1
   De hiába, ha már ott szoptuk anyánkat.	1
   Aztán meg ki tudta, célt nem veszítünk-e,	1
   Nem jön-e pusztulás bujdosó népünkre?	1
   Elveszhettünk volna hosszu bujdosásban,	1
   Mint üstökös-csillag az ég távolában.	1
   Figyelmezzetek!... új nótát kezd vezérünk,	1
   Hah, ez az, mikor a Kárpátokra értünk,	1
   Kárpátok hegyéről először tekinténk	1
   Le e szép országra, mely most már a miénk.	1
   Mily rivalgó hangok! azok a vén kövek,	1
   Mikor meghallották, hosszan döbörögtek,	1
   Elküldték keletre, nyugatra szerteszét	1
   A kürt harsogását, a nemzet örömét."	1
   A magyarázónak itt megállt a nyelve,	1
   Mindnyájan fölzúgtak vígaságra kelve,	1
   A rivalgó kürttel versenyt kurjogattak	1
   Emlékére ama nevezetes napnak.	1
   De az öröm-lárma nem tartott sokáig,	1
   Mert a vidám nóta kesergővé válik,	1
   Nekibúsul a kürt, hangja méla tompa,	1
   S bele-belemerűl síró fájdalomba.	1
   Nem egyéb volt ez, mint temetési ének	1
   Azok temetésén, akik elesének	1
   A Latorca mellett a legelső csatán,	1
   Melyet a magyarság küzdött az új hazán.	1
   Ennek hallatára szépen alábbhagytak	1
   A kedvökkel, akik elébb kurjogattak,	1
   Elalélt a víg zaj, s a mult emlékére	1
   Nem egy könny perdült a vitézek képére.	1
   Ilyen hatalmas volt Lehel vezér ajka,	1
   Ugy járta a nemzet, amikép ő fujta,	1
   Kénye szerint osztott örömet, bánatot,	1
   Kürtjével vidított, kürtjével ríkatott,	1
   Szerette is szörnyen, amint mondtam is már,	1
   Napestig oldalán lógott, akárhol járt,	1
   Éjjelenként pedig od' a párducbőrre	1
   Tette maga mellé, s álmodott felőle.	1
   De amilyen nagyon ő szerette kürtjét,	1
   A magyarok őt oly mértékben szerették,	1
   Nagy becsűlete volt jó Lehel vezérnek	1
   Mindenütt, ahol csak magyarul beszéltek;	1
   Szolgált a hazának nemcsak vaskezével,	1
   De szolgált egyszersmind arany elméjével,	1
   Szent volt minden szó, mely száján kiröppene,	1
   Mintha szólna maga magyarok istene.	1
   És azért ki fogna csodálkozni rajta,	1
   Hogy, midőn Árpádot a sír eltakarta,	1
   S kisfiára, Zoltánra, jutott az ország,	1
   Mellé kormányzónak Lehelt választották,	1
   Lehelt és még kettőt, Bulcsút és Botondot...	1
   Ők hárman viselték a hazai gondot,	1
   Viselték mindaddig fényes dicsőséggel,	1
   Míg a kicsiny Zoltán emberré nem nőtt fel.	1
   Mikor az a három kormányozni kezdett,	1
   Háromfejű sárkány lett a magyar nemzet,	1
   S amely országokra kinyujtá fejeit,	1
   Tán a mai napig sírva emlegetik.	1
   Konstantinápolynak ment Botond keletre,	1
   S szörnyű taglójával kapuját betörte,	1
   Szép Itáliába zászlós Bulcsú lejárt,	1
   Tengerek fuvalma ringatá zászlaját.	1
   Hát a kürtös Lehel útját merre vette?	1
   Ő leginkább csak a németet szerette,	1
   Ugy szerette, hogy no! könnyebb volt lelkének,	1
   Ha csak a nevét is hallotta, hogy német,	1
   Hátha még ott benn járt a termő földében,	1
   Kardja pedig benn a szívök közepében:	1
   Annak itta ám még meg az áldomását!	1
   Akkori kedvének világ látta mását.	1
   El is látogatott hozzájok gyakorta,	1
   A tavaszhírt oda rendesen ő hordta,	1
   Tudták már, ha ő jött, hogy a tavasz közel,	1
   S azon imádkoztak, bárcsak már mulna el;	1
   De nem csoda, hej mert az meleg tavasz lett,	1
   Olyan meleg, hogy még nyárnak is beillett,	1
   Nyárnak és veszettül fűtött kemencének...	1
   Hideg acél a kard, mégis nagyon éget.	1
   S nem egyszer, se' kétszer ment oda vendégűl:	1
   Minden esztendőben, míg csak ki nem vénült,	1
   Míg a gyermek Zoltán markos ifju nem lett,	1
   Akire magát rábízhatta a nemzet.	1
   Ekkor a magyarság három fővezére,	1
   Lehel, Bulcsú, Botond országgyülést kére,	1
   Ottan a maga és két társa nevében	1
   Nagyrabecsült Lehel szólt ilyeténképen:	1
   "Nemzetes nagyurak, országunk vitézi,	1
   Az ember életét isten úgy intézi,	1
   Hogy az idő nem áll, de folyton-folyva mén,	1
   Ifjú lesz a gyermek, az ifjú pedig vén.	1
   Mi már ugy vagyunk, hogy ki megkopaszodott,	1
   Mint jómagam, ki meg őszbe csavarodott,	1
   Mint itt Botond öcsém, Bulcsú sem különben,	1
   Éveink száma több, mint háromszor ötven.	1
   De lám, míg az idő fosztogatott minket,	1
   Vén fákat, hervasztván zöld leveleinket,	1
   Mellettünk felnőtt az apró kis csemete,	1
   Az élet földébe kit Árpád ültete.	1
   Itt áll az ifju tölgy, nézzetek szemébe,	1
   Bátran odaáll már a vihar elébe,	1
   Nincsen rászorulva senki istápjára,	1
   Annak okáért hadd űljön a kormányra.	1
   Mi pedig ezennel letesszük a tisztet,	1
   Mellyel bizalmatok bennünket diszített,	1
   Fényes polcunkról lelépünk a homályba,	1
   A nyugalom fogad ölelő karjába.	1
   Van is rá szükségünk, fáradtunk eleget,	1
   De jutalmaz érte a lelkiismeret,	1
   Megjutalmaz, mert oly barátságos szót ád,	1
   Hogy jó rendben hagyjuk az ország szénáját.	1
   Rendben van az ország, nem csonkult határa.	1
   Oroszlán-szemmel néz a félő világra,	1
   Sörénye rázása népek reszketése,	1
   Szeme pillantása városok égése.	1
   Ifju ember, Zoltán, nevünk nagy és hires,	1
   Te dicsőségünkhöz még több sugárt keress,	1
   Az egész világot rángasd fülön fogva,	1
   Kivált a németet vedd pártfogásodba."	1
   Ennyit mondott Lehel. Utána még többen	1
   Előterjesztették, ami volt fejökben,	1
   Ki a három öreg vezért magasztalta,	1
   Ki meg a fiatal Zoltánt buzdította;	1
   Nem tanulták, mégis sok szépet beszéltek,	1
   De legszebben szólott - mindnyá'n úgy itéltek -	1
   Ki azt tanácsolta, hogy fejezze be ma	1
   Az ország gyülését országos lakoma.	1
   Egy sem gáncsoskodott, mind helybenhagyá, mind,	1
   S fényesen megülték e napot apáink.	1
   Délelőtt komolyan ahol tanácskoztak,	1
   Délután ott vígan ettek és boroztak.	1
   Ugy vagyon, boroztak, pedig hatalmasan,	1
   Válogatva Tokaj s Ménes boraiban...	1
   Jól tették, azt mondom: aki inni nem mer,	1
   Ha talán ember is, de nem magyar ember.	1
   S mikor már az ebéd felén túlesének,	1
   Jöttek, amint illik, a felköszöntések,	1
   Éltették a haza minden jelesebbjét,	1
   Éltették magát a magyarok istenét,	1
   És mikor vége lett a jókivánságnak,	1
   A muzsikusok rá hangos tust huzának,	1
   A sok összeveszett hang forgott a légben,	1
   Mint a por a forgószélnek örvényében.	1
   Fölállott Lehel is, nagy lett a csendesség,	1
   Noha egy kicsit már nehezökre esék,	1
   Hogy elhallgassanak, mert a bor hatalma	1
   Ösztönözte őket zajra, rivalomra:	1
   De dicséretökre legyen mégis mondva,	1
   Egyetlen egy sem volt köztök oly goromba,	1
   Hogy, míg a beszédet Lehel nem végzé el,	1
   Zavarná a csendet csak egy köhhentéssel.	1
   Fölállott Lehel. Nagy, kopasz homlokára	1
   Rászállt a bor lelke, rózsaszín sugára,	1
   S lenn a képe alján torzonborz bajúsza	1
   S rengeteg szakálla széleshosszan úsza;	1
   Olyan volt, mint mikor az ég egyik fele	1
   A pirulni kezdő hajnallal van tele,	1
   A másik felén meg szürke felhőtábor	1
   Lengeti nagy szárnyát szellők játékából.	1
   Fölállott Lehel szép lassan, és fölállván	1
   Egy hosszút simított bajúszán, szakállán,	1
   Vesződött arcával, hogy mogorva legyen,	1
   Mert az volt őneki a természetiben,	1
   Hogy a jókedvet és a tréfát szerette,	1
   De ilyenkor képét szörnyen ráncba szedte;	1
   Minél komorabb volt szeme pillantása,	1
   Lelke annál inkább hajlott a vigságra.	1
   Szólt pedig ekképen, a kupát emelve,	1
   Amel szinültig volt sötét borral telve:	1
   "Fűnek-fának ittunk már egészségére,	1
   Talán el is fogyott már a hordók vére,	1
   Pedig még hátra van egy nagy isten-éltess',	1
   Mit el nem hagyhatok, hogy ne legyek vétkes,	1
   És akiért inni nekem áll tisztemben,	1
   Minden jó magyarnak részt kell venni ebben.	1
   A mi szerelmetes szomszédunk, a német,	1
   Akiért ezennel csavarom elmémet,	1
   Hogy találjak hozzá nem-méltatlan szókat,	1
   Mire engem forró barátságom nógat;	1
   Mert barátja vagyok a német sógornak,	1
   Mint e tolakodó légy itt az orromnak;	1
   Noha neki nem kell az én barátságom,	1
   Odatolakodom és reátukmálom.	1
   Nem tehetek róla, hogy engem nem kedvel,	1
   Én a lelkén függök teljes szeretettel...	1
   Bár szeretetemnek olyan súlya volna,	1
   Hogy lehúzhatnám őt véle a pokolba.	1
   Kedves németjeim, hogyne szeretnélek,	1
   Legvigabb napjaim nálatok telének,	1
   S kinek boldogságom részét köszönhetem,	1
   Hogyan állhatnám meg, föl nem köszöntenem?	1
   Jámbor szomszéd, német, világ minden kincsét	1
   Szerencse markai országodra hintsék,	1
   Legyen oly bőséged, annyi gazdagságod,	1
   Hogy szinig megtöltsön minden magyar zsákot,	1
   Adjon isten neked mindig bő nadrágot,	1
   Hogy elférjen benne egész bátorságod,	1
   S a mennydörgős mennykő ne üssön meg téged,	1
   Bízza a magyarra ezt a mesterséget!"	1
                Második ének	1
   Jött és ráborult az este a határra,	1
   Mint a gyászos asszony oltár zsámolyára,	1
   Halkan imádkozott, néma volt az ajka,	1
   Csak egy szellő-sohaj jött ki néha rajta.	1
   A lakmázó urak átalták zavarni,	1
   Vagy hogy elfáradtak már tovább mulatni,	1
   Elég a hozzá, hogy sátraikba bujtak	1
   S fáradalmaikhoz méltókép aludtak.	1
   Kacagányaikat derékaljnak vették,	1
   Fejöket domború paizsra fektették,	1
   S álmadoztak vala nagy véres csatákról,	1
   S ami következik: nagy boros kupákról.	1
   Kívül a lakoma maradványa fölött	1
   Éhes hollósereg zajos tábort ütött.	1
   Csunyául károgtak, szidták az urakat,	1
   Hogy oly sok csontot s oly kevés húst hagytanak.	1
   Botond, Bulcsú, Lehel nem várták a hüsön,	1
   Hogy a fölkelő nap a hasokra süssön,	1
   Mihelyt orra hegyét kidugta a hajnal,	1
   Lóháton valának, s indulnak robajjal.	1
   Ifju kedvvel mentek az öreg legények,	1
   Bánatot magokkal haza nem vivének,	1
   Nem kellett busúlni nemzetöknek sorsán,	1
   Megbíztak tebenned, fejedelmi Zoltán.	1
   Mentek, mendegéltek és elértek végre	1
   A Jászság és Kunság szép róna földére,	1
   Mely a délibábnak szülő tartománya,	1
   És amelynek Lehel volt a kapitánya.	1
   Valahányszor Lehel e földre rálépe,	1
   A megilletődés szállott be szivébe,	1
   Most is úgy járt, most is meg volt illetődve,	1
   S szólt oly érzékenyen, ahogy csak telt tőle:	1
   Pest, 1848. február-március	1
DICSŐSÉGES NAGYURAK...	1
   Dicsőséges nagyurak, hát	1
   Hogy vagytok?	1
   Viszket-e ugy egy kicsit a	1
   Nyakatok?	1
   Uj divatu nyakravaló	1
   Készül most	1
   Számotokra... nem cifra, de	1
   Jó szoros.	1
   Tudjátok-e, mennyit kértünk	1
   Titeket,	1
   Hogy irántunk emberiek	1
   Legyetek,	1
   Vegyetek be az emberek	1
   Sorába...	1
   Rimánkodott a szegény nép,	1
   S hiába.	1
   Állatoknak tartottátok	1
   A népet;	1
   Hát ha most mint állat fizet	1
   Tinéktek?	1
   Ha megrohan, mint vadállat	1
   Bennetek,	1
   S körmét, fogát véretekkel	1
   Festi meg?	1
   Ki a síkra a kunyhókból	1
   Miljomok!	1
   Kaszát, ásót, vasvillákat	1
   Fogjatok!	1
   Az alkalom maga magát	1
   Kinálja,	1
   Ütött a nagy bosszuállás	1
   Órája!	1
   Ezer évig híztak rajtunk	1
   Az urak,	1
   Most rajtok a mi kutyáink	1
   Hízzanak!	1
   Vasvillára velök, aztán	1
   Szemétre,	1
   Ott egyék a kutyák őket	1
   Ebédre!...	1
   Hanem még se!... atyafiak,	1
   Megálljunk!	1
   Legyünk jobbak, nemesebbek	1
   Őnáluk;	1
   Isten után legszentebb a	1
   Nép neve:	1
   Feleljünk meg becsülettel	1
   Nékie.	1
   Legyünk nagyok, amint illik	1
   Mihozzánk,	1
   Hogy az isten gyönyörködve	1
   Nézzen ránk,	1
   S örömében mindenható	1
   Kezével	1
   Fejeinkre örök áldást	1
   Tetézzen.	1
   Felejtsük az ezer éves	1
   Kínokat,	1
   Ha az úr most testvérének	1
   Befogad;	1
   Ha elveti kevélységét,	1
   Címerit,	1
   S teljes egyenlőségünk el-	1
   Ismeri.	1
   Nemes urak, ha akartok	1
   Jőjetek,	1
   Itt a kezünk, nyujtsátok ki	1
   Kezetek.	1
   Legyünk szemei mindnyájan	1
   Egy láncnak,	1
   Szüksége van mindnyájunkr' a	1
   Hazának.	1
   Nem érünk rá várakozni,	1
   Szaporán,	1
   Ma jókor van, holnap késő	1
   Lesz talán.	1
   Ha bennünket még mostan is	1
   Megvettek,	1
   Az uristen kegyelmezzen	1
   Tinektek!	1
   Pest, 1848. március 11. előtt	1
NEMZETI DAL	1
   Talpra magyar, hí a haza!	1
   Itt az idő, most vagy soha!	1
   Rabok legyünk, vagy szabadok?	1
   Ez a kérdés, válasszatok! -	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   Rabok voltunk mostanáig,	1
   Kárhozottak ősapáink,	1
   Kik szabadon éltek-haltak,	1
   Szolgaföldben nem nyughatnak.	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   Sehonnai bitang ember,	1
   Ki most, ha kell, halni nem mer,	1
   Kinek drágább rongy élete,	1
   Mint a haza becsülete.	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   Fényesebb a láncnál a kard,	1
   Jobban ékesíti a kart,	1
   És mi mégis láncot hordunk!	1
   Ide veled, régi kardunk!	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   A magyar név megint szép lesz,	1
   Méltó régi nagy hiréhez;	1
   Mit rákentek a századok,	1
   Lemossuk a gyalázatot!	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   Hol sírjaink domborulnak,	1
   Unokáink leborulnak,	1
   És áldó imádság mellett	1
   Mondják el szent neveinket.	1
   A magyarok istenére	1
   Esküszünk,	1
   Esküszünk, hogy rabok tovább	1
   Nem leszünk!	1
   Pest, 1848. március 13.	1
15-DIK MÁRCIUS, 1848	1
   Magyar történet múzsája,	1
   Vésőd soká nyúgodott.	1
   Vedd föl azt s örök tábládra	1
   Vésd föl ezt a nagy napot!	1
   Nagyapáink és apáink,	1
   Míg egy század elhaladt,	1
   Nem tevének annyit, mint mink	1
   Huszonnégy óra alatt.	1
   Csattogjatok, csattogjatok,	1
   Gondolatink szárnyai,	1
   Nem vagytok már többé rabok,	1
   Szét szabad már szállani.	1
   Szálljatok szét a hazában,	1
   Melyet eddig láncotok	1
   Égető karikájában	1
   Kínosan sirattatok.	1
   Szabad sajtó!... már ezentul	1
   Nem féltelek, nemzetem,	1
   Szívedben a vér megindul,	1
   S éled a félholt tetem.	1
   Ott áll majd a krónikákban	1
   Neved, pesti ifjuság,	1
   A hon a halálórában	1
   Benned lelte orvosát.	1
   Míg az országgyülés ott fenn,	1
   Mint szokása régóta,	1
   Csak beszélt nagy sikeretlen:	1
   Itt megkondult az óra!	1
   Tettre, ifjak, tettre végre,	1
   Verjük le a lakatot,	1
   Mit sajtónkra, e szentségre,	1
   Istentelen kéz rakott.	1
   És ha jő a zsoldos ellen,	1
   Majd bevárjuk, mit teszen;	1
   Inkább szurony a szivekben,	1
   Mint bilincs a kezeken!	1
   Föl a szabadság nevében,	1
   Pestnek elszánt ifjai!...-	1
   S lelkesülés szent dühében	1
   Rohantunk hódítani.	1
   És ki állott volna ellen?	1
   Ezren és ezren valánk,	1
   S minden arcon, minden szemben	1
   Rettenetes volt a láng.	1
   Egy kiáltás, egy mennydörgés	1
   Volt az ezerek hangja,	1
   Odatört a sajtóhoz és	1
   Zárját lepattantotta.	1
   Nem elég... most föl Budára,	1
   Ott egy író fogva van,	1
   Mert nemzetének javára	1
   Célozott munkáiban.	1
   S fölmenénk az ős Budába,	1
   Fölrepültünk, mint sasok,	1
   Terhünktől a vén hegy lába	1
   Majdnem összeroskadott.	1
   A rab írót oly örömmel	1
   S diadallal hoztuk el,	1
   Aminőt ez az öreg hely	1
   Mátyás alatt ünnepelt! -	1
   Magyar történet múzsája,	1
   Vésd ezeket kövedre,	1
   Az utóvilág tudtára	1
   Ottan álljon örökre.	1
   S te, szivem, ha hozzád férne,	1
   Hogy kevély légy, lehetnél!	1
   E hős ifjuság vezére	1
   Voltam e nagy tetteknél.	1
   Egy ilyen nap vezérsége,	1
   S díjazva van az élet...	1
   Napoleon dicsősége,	1
   Teveled sem cserélek!	1
   Pest, 1848. március 16.	1
A SZABADSÁGHOZ	1
   Oh szabadság, hadd nézzünk szemedbe!	1
   Oly sokáig vártunk rád epedve,	1
   Annyi éjen által, mint kisértet,	1
   Bolygott lelkünk a világban érted.	1
   Kerestünk mi égen-földön téged	1
   Egyetlenegy igaz istenséget,	1
   Te vagy örök, a többi mind bálvány,	1
   Mely leroskad, egy ideig állván.	1
   S mégis, mégis számkivetve voltál,	1
   Mint a gyilkos Kain bujdokoltál,	1
   Szent nevedet bitora szögezték,	1
   Érkezésedet hóhérok lesték.	1
   Megszünt végre hosszu bujdosásod,	1
   Sírba esett, ki neked sírt ásott,	1
   Bevezettünk, s uralkodás végett	1
   Elfoglaltad a királyi széket.	1
   Te vagy a mi törvényes királyunk,	1
   Trónusodnál ünnepelve állunk,	1
   Körülötted miljom s miljom fáklya,	1
   Meggyúlt szíveink lobogó lángja.	1
   Oh tekints ránk, fönséges szabadság!	1
   Vess reánk egy éltető pillantást,	1
   Hogy erőnk, mely fogy az örömláztól,	1
   Szaporodjék szemed sugarától.	1
   De, szabadság, mért halvány az orcád?	1
   Szenvedésid emléke szállt hozzád?	1
   Vagy nem tettünk még eleget érted?	1
   Koronádat a jövőtől félted?	1
   Ne félj semmit, megvédünk... csak egy szót,	1
   Csak emeld föl, csak mozdítsd meg zászlód,	1
   S lesz sereged ezer és ezernyi,	1
   Kész meghalni vagy diadalt nyerni!	1
   S ha elesnénk egy szálig mindnyájan,	1
   Feljövünk a sírbul éjféltájban,	1
   S győztes ellenségednek megint kell	1
   Küzdeni... kisértő lelkeinkkel!	1
   Pest, 1848. március 27-e előtt	1
BORDAL	1
   Egyik kezemben a fegyverem,	1
   A másikat sem hevertetem,	1
   Jobbkezemben tartom kardomat,	1
   Balkezembe veszek poharat.	1
   Aki mostan nem tart énvelem,	1
   Verje meg azt az én istenem,	1
   Vigyék el a körmös angyalok...	1
   A hazáért iszom, igyatok!	1
   Igyunk jóbarátim, mostanság,	1
   Bor a megtestesült bátorság,	1
   Pedig nekünk ez kell, nem egyéb,	1
   Öntsük hát magunkba hevenyén.	1
   Ki tudja, hogy mit hoz a holnap?	1
   Mire virad, tán már dobolnak,	1
   Akkor aztán ki a csatára	1
   Édes magyar hazánk javára!	1
   Koszorús a haza homloka,	1
   Szabadságból fontuk azt oda,	1
   Ott is marad örök-mindétig,	1
   Azt ugyan le róla nem tépik.	1
   Egyszer volt csak rabnép a magyar,	1
   Többé lenni nem fog, nem akar,	1
   Most már meg van vetve a lába,	1
   S az úristen sem hajt igába.	1
   Szabadságunk, aki hozzád nyúl,	1
   Elbucsúzhatik a világtul,	1
   Szivében vér s élet nem marad,	1
   Kiürítjük, mint e poharat!	1
   Pest, 1848. március	1
FÖLTÁMADOTT A TENGER...	1
   Föltámadott a tenger,	1
   A népek tengere;	1
   Ijesztve eget-földet,	1
   Szilaj hullámokat vet	1
   Rémítő ereje.	1
   Látjátok ezt a táncot?	1
   Halljátok e zenét?	1
   Akik még nem tudtátok,	1
   Most megtanulhatjátok,	1
   Hogyan mulat a nép.	1
   Reng és üvölt a tenger,	1
   Hánykódnak a hajók,	1
   Sűlyednek a pokolra,	1
   Az árboc és vitorla	1
   Megtörve, tépve lóg.	1
   Tombold ki, te özönvíz,	1
   Tombold ki magadat,	1
   Mutasd mélységes medred,	1
   S dobáld a fellegekre	1
   Bőszült tajtékodat;	1
   Jegyezd vele az égre	1
   Örök tanúságúl:	1
   Habár fölűl a gálya,	1
   S alúl a víznek árja,	1
   Azért a víz az úr!	1
   Pest, 1848. március 27-30.	1
A KIRÁLYOKHOZ	1
   Azt adok, mit vajmi ritkán kaptok,	1
   Ti királyok, nyílt őszinte szót,	1
   Ahogy tetszik, köszönjétek meg, vagy	1
   Büntessétek a felszólalót;	1
   Áll még Munkács, áll az akasztófa,	1
   De szivemben félelem nem áll...	1
   Bármit mond a szemtelen hizelgés,	1
   Nincsen többé szeretett király!	1
   Szeretet... hah, ezt a szép virágot	1
   Tövestül kitéptétek ti rég,	1
   S kidobtátok azt az országutra,	1
   S ott átment rajt a szekérkerék,	1
   Amely megtört esküvésitekkel	1
   Megterhelten világszerte jár...	1
   Bármit mond a szemtelen hizelgés,	1
   Nincsen többé szeretett király!	1
   Csak tűrnek már titeket a népek,	1
   Csak tűrnek, mint szükséges roszat,	1
   S nem szeretnek... odafönn az égben	1
   Megszámlálták napjaitokat.	1
   Majd halljátok a nagy ítéletszót	1
   Attól, aki mindenkit birál...	1
   Bármit mond a szemtelen hizelgés,	1
   Nincsen többé szeretett király!	1
   Föllázítsam a kerek világot,	1
   Föllázítsam-e ellenetek,	1
   Hogy a dühnek Sámson-erejével	1
   Milliónként nektek essenek?	1
   Megkondítsam a halálharangot,	1
   Hogy borzadjatok hangjainál?...	1
   Bármit mond a szemtelen hizelgés,	1
   Nincsen többé szeretett király!	1
   Nem lázítok, mert nincs erre szükség;	1
   Mért ráznám meg erőszakosan	1
   Azt a fát, amelynek a gyümölcse	1
   Már túlérve, rothadásba' van?	1
   Ha megérik a gyümölcs, fájárul	1
   Magátul a földre hull alá...	1
   Bármit mond a szemtelen hizelgés,	1
   Nincsen többé szeretett király!	1
   Pest, 1848. március 27-30.	1
VAN-E MOSTAN OLYAN LEGÉNY...	1
   Van-e mostan olyan legény,	1
   Aki fél,	1
   Ha a mennykő jár is ott a	1
   Fejénél?	1
   Takarodjék el közülünk	1
   A gyáva,	1
   Bújjék bele a kemence	1
   Lyukába!	1
   Testvéreim a szabadság	1
   Nevében,	1
   Álljuk meg a helyet amúgy	1
   Keményen,	1
   Mutassuk meg, hogy mik vagyunk?	1
   Olyanok,	1
   Akiken a veszedelem	1
   Ki nem fog!	1
   A legelső jeladásra	1
   Kiállunk,	1
   Ha elesünk, új sor áll föl	1
   Utánunk;	1
   Ha két magyar marad is a	1
   Világon:	1
   (Csak e kettő szabad legyen)	1
   Nem bánom!	1
   Háromszinű magyar zászló,	1
   Dicső jel!	1
   Védelmezünk megfeszített	1
   Erővel,	1
   Kiemeltük a porból szent	1
   Szárnyadat,	1
   Röpűlj előttünk a magas	1
   Ég alatt!	1
   Háromszinű magyar zászló,	1
   Vezérelj,	1
   Egyikünk sem fösvénykedik	1
   Vérével!	1
   Ellenséged előbb meg nem	1
   Taposhat,	1
   Míg vérünkkel be nem festett	1
   Pirosra!	1
   Pest, 1848. április	1
KÉSZÜLJ, HAZÁM!	1
   Készülj, hazám,	1
   Készülj, boldog haza!	1
   Oly ünnep vár reád, amilyet	1
   Még nem pipázott magyar ember,	1
   Amely majd hét országra szól,	1
   Mint a lőcsei kalendáriom.	1
   Készülj hazám!	1
   A bécsi német	1
   Egytől-egyig mind megveszett,	1
   Istentül elrugaszkodott, az	1
   Ördögnek adta lelkét,	1
   És mostan e bélpoklosok	1
   Ezt kurjogatják:	1
   "Minékünk a szabadság	1
   Árnyéka nem kell,	1
   Maga a szabadság kell minékünk,	1
   Teljes szabadság minden áron!"	1
   Igy kurjogatnak	1
   E sátán cimborái,	1
   S mi lesz a vége e históriának?	1
   Az lesz a vége, hogy császárjokat,	1
   Kegyelmes jó császárjokat,	1
   Elkergetik,	1
   Családostúl elkergetik,	1
   Isten Jehova ugyse'	1
   Elkergetik!	1
   De ez lesz a magyarra nézve a	1
   Szerencse napja,	1
   A boldogságnak égi ünnepe!	1
   Közénk fog jőni	1
   A császár és családja,	1
   A fölséges család!	1
   Igy fognak hozzánk szólani:	1
   "Hű magyarok,	1
   Mi mindig bíztunk bennetek,	1
   Mindig szerettünk titeket,	1
   Legjobban, legatyaiabban	1
   Szerettünk népeink között;	1
   Im kebletekre borulunk,	1
   Öleljetek meg,	1
   Kedves hű fiaink!"	1
   És kell-e több minékünk,	1
   Nékünk hű magyaroknak?	1
   Letérdelünk előttök,	1
   Vándorsarúikról a port	1
   Lenyalják csókjaink	1
   S a hála és öröm könyűi,	1
   Melyek majd, mint egy második Duna,	1
   Fognak keresztülfolyni a hazán,	1
   És egy kiáltás lesz a nemzet:	1
   (Egy olyan óriás kiáltás,	1
   Melytől a csillagok potyognak)	1
   "Vitam et sangvinem	1
   Pro rege nostro!"	1
   Mint hajdanában	1
   Bőgtek dicső apáink. -	1
   S ha lesz közöttünk olyan vakmerő,	1
   Kinek eszébe jut,	1
   Hogy három század óta úr	1
   Hazánkon a Habsburg-család,	1
   S azóta a hazának	1
   Nem volt egy gondolatja,	1
   Nem volt egy érzeménye,	1
   Mely édesebb a kárhozatnál,	1
   Az ilyen vakmerőt,	1
   Az ilyen szemtelent,	1
   Az ilyen háladatlant	1
   Honárulónak deklaráljuk	1
   És nyársra húzzuk!	1
   Készülj hazám, ez ünnepélyre,	1
   Készülj, és örvend, oh boldog haza!	1
   S ti elcsapott királyok	1
   Itt Európában valamennyien,	1
   Jertek mihozzánk,	1
   A jó magyar nép szívesen lát,	1
   Dicsőségének tartja, ha	1
   Hizlalhat bennetek,	1
   Jertek mihozzánk!	1
   Kosztot, kvártélyt adunk,	1
   S az elveszett királyi címek	1
   Kárpótlása végett	1
   Majd táblabírákká teszünk!	1
   Pest, 1848. április	1
MEGINT BESZÉLÜNK S CSAK BESZÉLÜNK...	1
   Megint beszélünk s csak beszélünk,	1
   A nyelv mozog s a kéz pihen;	1
   Azt akarják, hogy Magyarország	1
   Inkább kofa, mint hős legyen.	1
   Dicsőségünknek kardja! csak most	1
   Készültél s már a rozsda esz.	1
   Meglássátok, maholnap minden	1
   Az ó kerékvágásba' lesz.	1
   Ugy állok itt, mint a tüzes ló,	1
   Mely föl vagyon nyergelve már,	1
   S prüsszögve és tombolva ott benn	1
   Fecsegő gazdájára vár.	1
   Nem a tettek terén fogok hát,	1
   Mint egy csillag, lehullani?	1
   Megfojtanak majd a tétlenség	1
   Lomhán ölelő karjai?	1
   S nem lenne baj, ha magam volnék,	1
   Hisz egy ember nem a világ,	1
   De ezer és ezer van, aki	1
   A zablán tépelődve rág.	1
   Óh ifjaink, óh én barátim,	1
   Ti megkötött szárnyú sasok,	1
   Láng a fejem, jég a szivem, ha	1
   Végigtekintek rajtatok!...	1
   Föl, föl, hazám, előre gyorsan,	1
   Megállni féluton kivánsz?	1
   Csupán meg van tágítva rajtad,	1
   De nincs eltörve még a lánc!	1
   Pest, 1848. április	1
A KIRÁLY ÉS A HÓHÉR	1
   Űl a király nagy kevélyen	1
   A fényes királyi széken,	1
   Magas urak (aljas szolgák!)	1
   Körülveszik, kezét nyalják.	1
   De a trónus inogni kezd...	1
   Földindulás okozza ezt?	1
   Földindulás: néplázadás!	1
   Gyarapodik szemlátomást.	1
   Mint a folyóvíz a gátot,	1
   Eltépte a nép a láncot,	1
   S békójának töredéke	1
   Fegyver mostan a kezébe'!	1
   Ing a trónus egyre jobban,	1
   Sompolyognak alattomban,	1
   Sompolyognak el az urak.	1
   A királynál csak egy marad.	1
   Tudjátok-e, ki ez az egy,	1
   Aki maradt, aki nem megy?	1
   Orcája hó, ruhája vér,	1
   Keze halál, neve hóhér.	1
   Szól a király: "Mind elhagyott!	1
   Csak másodmagammal vagyok.	1
   Te vagy tehát, te vagy nekem	1
   Egyetlenegy hű emberem!"	1
   "Azért, hogy én itt maradok,	1
   Híved, király, én sem vagyok,"	1
   Szólt a hóhér előlépve,	1
   "Királyoknak nincsen híve.	1
   Kik a trónus körül járnak,	1
   Nem egyebek ők, mint árnyak,	1
   Tart az árnyék, míg süt a nap,	1
   Ha ez elmegy, vége annak.	1
   Itt maradtam én teveled,	1
   Mert nekem te adsz kenyeret,	1
   Együtt lenni kell minekünk,	1
   Egymás nélkül nem élhetünk."	1
   Pest, 1848. április	1
RÁKÓCZI	1
   Hazánk szentje, szabadság vezére,	1
   Sötét éjben fényes csillagunk,	1
   Oh Rákóczi, kinek emlékére	1
   Lángolunk és sírva fakadunk!	1
   Az ügy, melynek katonája voltál,	1
   Nemsokára diadalmat űl,	1
   De te nem lész itt a diadalnál,	1
   Nem jöhetsz el a sír mélyibűl.	1
   Hamvaidnak elhozása végett	1
   Elzarándokolnánk szívesen,	1
   De hol tettek le a földbe téged,	1
   Hol sirod? nem tudja senki sem!	1
   Számkiűztek nemzeted körébül,	1
   Számkiűzve volt még neved is,	1
   S bedőlt sírod a század terhétül,	1
   Mely fölötte fekszik, mint paizs.	1
   Oh de lelked, lelked nem veszett el,	1
   Ilyen lélek el nem veszhetett;	1
   Szállj le hozzánk hősi szellemeddel,	1
   Ha kezdődik majd az ütközet.	1
   Vedd a zászlót, vedd szellemkezedbe,	1
   S vidd előttünk, mint hajdan vivéd,	1
   S másvilági hangon lelkesitve	1
   Erősítsd meg seregünk szivét.	1
   S rohanunk az ellenség elébe,	1
   S ha utánunk nyúl száz drága kéz,	1
   S lesz előttünk száz halálnak képe:	1
   Nem lesz köztünk, aki visszanéz.	1
   S majd ha eljön győzedelmünk napja,	1
   A szabadság dicső ünnepe,	1
   Igy kiált föl millióknak ajka:	1
   Aki kezdte, az végezte be!	1
   Pest, 1848. április 21.	1
FELESÉGEM ÉS KARDOM	1
   Galamb van a házon,	1
   Csillag van az égen,	1
   Az én ölemben van	1
   Kedves feleségem;	1
   Ugy tartják szelíden	1
   Ringató karjaim,	1
   Mint a harmatot a	1
   Rezgő fa lombjai.	1
   Ha már megöleltem,	1
   Mért meg ne csókolnám?	1
   Csókokban nem szegény,	1
   Nem is fösvény a szám.	1
   Beszélgetünk is, de	1
   Az csak félig beszéd,	1
   A másik fele már	1
   Csókokba olvad szét.	1
   Nagy a mi örömünk,	1
   Nagy a mulatságunk,	1
   Gyöngynek is beillik	1
   Fényes boldogságunk!	1
   De az én kardomnak	1
   Ez sehogysem tetszik,	1
   Ránk szemét a falról	1
   Mogorván mereszti.	1
   Mit nézesz, öreg kard,	1
   Olyan mérgesen ránk?	1
   Vén golyhó, talán a	1
   Szerelemféltés bánt?	1
   Hagyd el ezt te, bajtárs,	1
   Nem való ez néked,	1
   Ha férfi vagy, ne űzz	1
   Asszonymesterséget.	1
   De meg nincs is okod	1
   Engemet féltened,	1
   Hiszen ismerhetnéd	1
   Már feleségemet,	1
   Ismerheted lelkét,	1
   Ezt a ritka lelket,	1
   Aminőt az isten	1
   Nem sokat teremtett;	1
   Ha szüksége van a	1
   Hazának karomra,	1
   Téged saját keze	1
   Köt fel oldalamra,	1
   Oldalamra köt, és	1
   Búcsuját így veszi:	1
   Menjetek, legyetek	1
   Egymásnak hívei!	1
   Pest, 1848. április	1
A TAVASZHOZ	1
   Ifju lánya a vén télnek,	1
   Kedves kikelet,	1
   Hol maradsz? mért nem jelensz meg	1
   A világ felett?	1
   Jöszte, jöszte, várnak régi	1
   Jóbarátaid;	1
   Vond föl a kék ég alatt a	1
   Fák zöld sátrait.	1
   Gyógyítsd meg a beteg hajnalt,	1
   Beteg most szegény,	1
   Oly halványan üldögél ott	1
   A föld küszöbén;	1
   Áldást hoz majd a mezőre,	1
   Ha meggyógyitod:	1
   Édes örömkönnyeket sír,	1
   Édes harmatot.	1
   Hozd magaddal a pacsírtát,	1
   Nagy mesteremet,	1
   Aki szép szabad dalokra	1
   Tanít engemet.	1
   S ne feledd el a virágot,	1
   Ne feledd el ezt,	1
   Hozz belőle, amennyit csak	1
   Elbír két kezed.	1
   Nagyobbodtak a halálnak	1
   Tartományai,	1
   S bennök sokan a szabadság	1
   Szent halottai;	1
   Ne legyenek szemfedőtlen	1
   Puszta sír alatt,	1
   Hintsd reájok szemfedőül	1
   A virágokat!	1
   Pest, 1848 április	1
A MAGYAROK ISTENE	1
   Félre, kislelkűek, akik mostan is még	1
   Kételkedni tudtok a jövő felett,	1
   Kik nem hiszitek, hogy egy erős istenség	1
   Őrzi gondosan a magyar nemzetet!	1
   Él az a magyarok istene, hazánkat	1
   Átölelve tartja atyai keze;	1
   Midőn minket annyi ellenséges század	1
   Ostromolt vak dühhel: ő védelmeze.	1
   Az idők, a népek éktelen viharja	1
   Elfujt volna minket, mint egy porszemet,	1
   De ő szent palástja szárnyát ránk takarta,	1
   S tombolt a vihar, de csak fejünk felett.	1
   Nézzetek belé a történet könyvébe,	1
   Mindenütt meglátni vezérnyomdokát,	1
   Mint a folyóvízen által a nap képe,	1
   Áthuzódik rajta aranyhíd gyanánt.	1
   Igy keresztüléltünk hosszu ezer évet;	1
   Ezer évig azért tartott volna meg,	1
   Hogy most, amidőn már elértük a révet,	1
   Az utósó habok eltemessenek?	1
   Ne gondoljuk ezt, ne káromoljuk őtet,	1
   Mert káromlás, róla ilyet tenni fel,	1
   Nem hogy egy isten, de még ember sem űzhet	1
   Ily gunyos játékot gyermekeivel!	1
   A magyar nemzetnek volt nagy és sok vétke,	1
   S büntetéseit már átszenvedte ő;	1
   De erénye is volt, és jutalmat érte	1
   Még nem nyert... jutalma lesz majd a jövő.	1
   Élni fogsz, hazám, mert élned kell... dicsőség	1
   És boldogság lészen a te életed...	1
   Véget ér már a hétköznapi vesződség,	1
   Várd örömmel a szép derült ünnepet!	1
   Pest, 1848. április	1
A KONZERVATÍVOK	1
   Mentünk az ellenség elé,	1
   Mentünk előre bátran,	1
   Ti ott hátul kullogtatok	1
   Az előhad nyomában,	1
   Árnyékával takarta be	1
   Seregünk lomha testetek,	1
   Nagy volt az út, nagy a meleg,	1
   Az árnyék persze jól esett.	1
   Midőn az ellenség előtt	1
   Kiálltunk a csatára,	1
   Ruhánkba kapaszkodtatok	1
   És rángattatok hátra,	1
   Szűköltetek kegyetlenűl,	1
   És óbégattatok rutul:	1
   "Ne lőjjetek, ne lőjjetek,	1
   Félünk a puskaporszagtul!	1
   Még van idő, még van idő,	1
   Forduljunk vissza szépen,	1
   Jobb otthon, sokkal jobb leszen	1
   Kemence közelében;	1
   Inkább hátunkra kancsukát,	1
   Mint kezeinkbe kardokat,	1
   Jertek haza, a kancsuka	1
   Csak sebesít, de öl a kard."	1
   Ilyen vitézi csatadalt	1
   Dudáltatok mögöttünk,	1
   De isten segedelmivel	1
   Mi megütköztünk s győztünk,	1
   S ti drágalátos madarak,	1
   Kibujtok most hátunk mögűl,	1
   És orditoztok diadalt,	1
   Hűhóztok istentelenűl.	1
   Hohó, lassabban egy kicsit	1
   És hátrább, hallják kendtek!	1
   Jobban becsüljük kendteket,	1
   Ha nem szemtelenkednek.	1
   Csak magatokat teszitek	1
   Bolondokká, ha vélitek,	1
   Hogy e Judásörömmel itt	1
   Minket bolonddá tettetek.	1
   Pest, 1848. április	1
ILYEN ASSZONY VALÓ NÉKEM...	1
   Ilyen asszony való nékem,	1
   Mint az én kis feleségem.	1
   Eszemadta kis barnája,	1
   Te vagy a világ rózsája.	1
   Nem vagyok az, aki voltam,	1
   Aki annyit szomorkodtam;	1
   Csillagos ég az életem,	1
   Ezt is neked köszönhetem.	1
   Édes szemed mosolygása	1
   Örömemnek kútforrása,	1
   Többet ér egy tekinteted,	1
   Mint a tavasz, mikor legszebb.	1
   Meg is érem minél előbb,	1
   Megérem én azt az időt,	1
   Hogy ahová lépsz, kedvesem,	1
   Lábad nyomán virág terem.	1
   Ha dicsérni akarnálak,	1
   Sokfélének mondhatnálak,	1
   Nem mondalak én egyébnek,	1
   Csak az isten remekének!	1
   Pest, 1848. április	1
A LEDŐLT SZOBOR	1
   Állt egy szobor magas hegy tetején.	1
   Olyan magas volt e hegy, hogy neki	1
   A fellegek szolgáltak öv gyanánt,	1
   S vállán pihent meg nyári délben a nap.	1
   E hegytetőn állott az ércszobor,	1
   Egy méltóságos óriás-alak,	1
   Egyik kezében háborúi kard,	1
   Másik kezében győzedelmi zászló.	1
   Mikép jutott e hegyre e szobor?	1
   A földrül vitték őt oda, vagy az	1
   Égből esett le?... így szentebb, de úgy	1
   Magasztosabb, ha emberkéz emelte.	1
   Az ég s a föld közös munkája volt,	1
   Isten segített, ember fáradott;	1
   Sok száz esztendő múlt el, mialatt	1
   Sok miljom kéz bevégezé a munkát.	1
   De végre meglett. Fönn állt a szobor.	1
   Európa látta s nézte, s mindenik	1
   Térd meghajolt, lenyomta őket a	1
   Fél-tisztelet, fél-rettegés előtte.	1
   Áll még a hegy, de orma bús rideg.	1
   Hol a szobor, mely koronája volt?	1
   Tán megirigylé a földtől e díszt	1
   Az ég, s magához fölragadta?... oh nem!	1
   Földindulás jött, mely lerombolá,	1
   Megingatá alapján őt e vész,	1
   A magasból a mélybe dőlt alá,	1
   S alant a völgyben elnyelé a posvány.	1
   Hazám, hazám, te szent dicső szobor,	1
   E posványban kellett fetrengened,	1
   Ott henteregtél három századig	1
   A sárrá rothadt zöld hullámok alján.	1
   S fejed, mit egykor koszorú gyanánt	1
   Öveztek fönn a szomszédcsillagok,	1
   Az ingoványnak undok férgei	1
   Borították el ronda testeikkel.	1
   Oh én hazám, oh én szegény hazám!	1
   Minek nevezzem azt az érzeményt,	1
   Mely mint egy sötét felhőszakadás	1
   Omlik szivembül multad emlékére?	1
   De félre, bú, de félre, gyász, el, el!	1
   Nincs a mocsárban már a szent szobor,	1
   Fertő-ágyábul kiemeltük őt,	1
   Kihoztuk őt a tiszta levegőre.	1
   Oh jertek, jertek, mossuk tagjait,	1
   Legyen, mint volt, olyan szeplőtelen,	1
   Jőjön, segítsen mosni mindenik,	1
   Az asszony könnyel és a férfi vérrel.	1
   Ha régi fényében ragyogni fog,	1
   Akkor menjünk, pihenni, társaim...	1
   Akkor se még, nem! még azonkivűl	1
   Uj kötelesség fáradalma vár ránk.	1
   Föl kell emelnünk a szobrot megint	1
   A hegyre, melyen egykor tündökölt,	1
   Amelyrül olyan méltóságosan	1
   Nézett alá a bámuló világra.	1
   Föl, nemzetemnek apraja, nagya,	1
   Szégyen reá, ki lomhán vesztegel,	1
   Dicsőség arra, aki dolgozik...	1
   Válasszatok most: szégyen vagy dicsőség!	1
   Pest, 1848. április	1
MÁR MINÉKÜNK ELLENSÉGÜNK...	1
   Már minékünk ellenségünk	1
   Egész világ, látom én;	1
   Szegény magyar, be magad vagy	1
   Ezen a föld kerekén!	1
   Akivel mi megosztottuk	1
   Asztalunknak ételét,	1
   Ruháinkat, hajlékunkat:	1
   Éhenkórász volt elég.	1
   Aki hozzánk jőne mostan	1
   Bajainkat osztani,	1
   Aki velünk kezet fogna:	1
   Nincs barát, nincs atyafi.	1
   No de semmi, jó az isten,	1
   Ugy lesz, ahogy lenni kell:	1
   Hagyjanak el! csak magunkat	1
   Mi magunk ne hagyjuk el.	1
   És mi nem hagyjuk magunkat,	1
   Míg lesz egy kéz és egy kard;	1
   Fogadom azt, hogy megbánja,	1
   Aki bántja a magyart!	1
   Hosszu a mi türelmünk, de	1
   Ha egyszer kifakadunk,	1
   Akkor aztán hosszu ám és	1
   Rettentő a haragunk.	1
   Tudhatják az ellenségink,	1
   Mint viselünk háborut,	1
   Ha pedig már elfeledték,	1
   Jól van, majd eszökbe jut.	1
   Úgy elütjük-verjük őket,	1
   Ha türelmünk megszakad,	1
   Hogy magunk is megsajnáljuk	1
   Szegény nyomorultakat!	1
   Pest, 1848. április	1
KISFIÚ HALÁLÁRA	1
   Alig hogy kivettek a bölcsőbül,	1
   Kis fiúcska, koporsóba tettek;	1
   Volt-e méltó a világra jőnöd?	1
   Mi haszna volt rövid életednek?	1
   Balga kérdés! te eleget éltél,	1
   Bármi hamar végezéd be pályád;	1
   Hány nem érte meg, amit te? ámbár	1
   Késő vénség görbitette vállát.	1
   Te megérted kurta életedben	1
   A magyar nemzet föltámadását,	1
   Te hallottad e szent zajt, s magad is	1
   Kiáltottad: éljen a szabadság!	1
   Pest, 1848. április	1
BÁNK BÁN	1
   Ügyefogyott király volt az	1
   A második Endre,	1
   Papucs alatt szuszogott az	1
   Isten-teremtette;	1
   Felesége tartotta az	1
   Ország gyeplőszárát,	1
   Őgyelgett is ám a szekér	1
   Majd tüled, majd hozzád.	1
   Gyönge kéz az asszony keze,	1
   Nem való kormányra,	1
   Hát ha még a gyöngeségnek	1
   Gonoszság a párja!	1
   Endre király, gonosz asszony	1
   A te feleséged,	1
   Szíve gonosz, neve Gertrúd,	1
   Születése német.	1
   Gertrúd a jó magyarokat	1
   Kutyába se vette,	1
   Hívatalrul, méltóságrul	1
   Le-letevegette,	1
   A helyökbe meg a maga	1
   Perepútyát rakta,	1
   Maradtak vón, vesztek vóna	1
   Ott a hazájokba'!	1
   Ilyen sértés szenvedtenek	1
   A nagy uraságok,	1
   A szegény nép meg szenvedett	1
   Húzzavonjaságot,	1
   Szenvedett az istenadta	1
   Árva magyar népe,	1
   Mint a Krisztus a keresztfán,	1
   Olyan volt a képe;	1
   Ugy fizette a sok adót,	1
   Hogy a szeme dűledt,	1
   Nem volt irgalom számára,	1
   Nem volt könyörűlet.	1
   A királyi udvarból ily	1
   Nyájas szavak jöttek:	1
   "Dolgozz, paraszt, dolgozz, fizess,	1
   Azután dögölj meg!"	1
   Néhányan az efféléket	1
   Megsokalták végre,	1
   Szövetkeztek rettenetes	1
   Összeesküvésre,	1
   Azt mondották: "Söpörjük ki	1
   A királyi házat,	1
   Annyi benne a szemét, hogy	1
   Igazán gyalázat!"	1
   Csak Bánk bán, a nádorispán	1
   Tartóztatta őket,	1
   Nem remélt-e sikert? vagy tán	1
   Remélt jobb időket?	1
   De mikor a feleségét...	1
   Iszonyú történet!...	1
   Hogyan kezdjem? hogy végezzem?...	1
   No jaj neked, német!	1
   Bánk bánnak a feleségét	1
   A királyné öccse	1
   Erőszakos lator móddal	1
   Megszeplősitette.	1
   Szép az asszony, ifju és jó,	1
   Asszonyok virága!	1
   S eltiporva, beledobva	1
   Fertőzet sarába!	1
   "Föl, barátim!" ordít a férj	1
   Kínja nagy voltában,	1
   "Lelkemen a bosszuállás,	1
   Kardomon halál van;	1
   Föl, barátim, egyenesen	1
   A királyi házba...	1
   Királyi ház? bordélyház és	1
   Zsiványok tanyája!"	1
   És bementek egy csoportban	1
   A királyi lakba,	1
   Ott a német urak épen	1
   Dőzsöltek kacagva,	1
   Akkor is, míg a magyarnak	1
   Borát, étkét falták,	1
   A szegény magyar nemzetet	1
   Veszettül csufolták.	1
   Megálltak ám a magyarok	1
   A ház közepében,	1
   Mindeniknek egy-egy mennykő	1
   Villogott szemében;	1
   Meg is hökkent a németség	1
   Egy keveset ekkor,	1
   Aki ivott, gégéjében	1
   Ecetté vált a bor.	1
   Kezdte pedig a beszédet	1
   Mag' a nádor, Bánk bán,	1
   Királynénak s udvarának	1
   Jó estét kivánván:	1
   "Jó estét, jó mulatságot,	1
   Fölséges személyek..."	1
   A királyné: "Mit akartok,	1
   Hivatlan vendégek?"	1
   "Azt azonnal tudni fogod,	1
   Nem soká váratlak",	1
   Felelt Bánk bán, "elbeszélem	1
   Neked s ez uraknak.	1
   Tiszteletet parancsolok!	1
   Mert nemzet áll itten,	1
   Egy megbántott nemzet és a	1
   Bosszuálló isten.	1
   Mi vagyunk a vendégek itt?	1
   És nem ti lennétek?	1
   Ti vagytok itt a hivatlan	1
   S hálátlan vendégek!	1
   Befogadtunk titeket s ti	1
   Kivertetek minket,	1
   És eszitek és isszátok	1
   Testünket, vérünket.	1
   De csak ettétek... mert ez az	1
   Utósó falattok.	1
   Ami most van szájatokban,	1
   Ettül megfuladtok!	1
   Először is te halsz meg, te	1
   Gertrúd, német szajha!	1
   Te királyné s kerítőné	1
   Egy személyben!... rajta!"	1
   Bánk bán kardja a királynét	1
   Át meg átaljárta,	1
   S magyarság a németséget	1
   Hányta mind kardjára.	1
   Aki bírta, megszökéssel	1
   Életét elorzá;	1
   Meghalt, aki nem szökhetett...	1
   Kitisztult az ország!	1
   Pest, 1848. május	1
MIT NEM BESZÉL AZ A NÉMET...	1
   Mit nem beszél az a német,	1
   Az istennyila ütné meg!	1
   Azt követeli a svábság:	1
   Fizessük az adósságát.	1
   Ha csináltad, fizesd is ki,	1
   Ha a nyelved öltöd is ki,	1
   Ha meggebedsz is beléje,	1
   Ebugatta himpellére!...	1
   Ha pediglen nem fizetünk,	1
   Aszondja, hogy jaj minekünk,	1
   Háborút küld a magyarra,	1
   Országunkat elfoglalja.	1
   Foglalod a kurvanyádat,	1
   De nem ám a mi hazánkat!...	1
   Hadat nekünk ők izennek,	1
   Kik egy nyúlra heten mennek.	1
   Lassan, német, húzd meg magad,	1
   Könnyen emberedre akadsz;	1
   Ha el nem férsz a bőrödbe',	1
   Majd kihúzunk mi belőle!	1
   Itt voltatok csókolózni,	1
   Mostan jöttök hadakozni?	1
   Jól van hát, jól van, jőjetek,	1
   Majd elválik, ki bánja meg.	1
   Azt a jó tanácsot adom,	1
   Jőjetek nagy falábakon,	1
   Hogy hosszúkat léphessetek,	1
   Mert megkergetünk bennetek.	1
   Fegyverre nem is méltatunk,	1
   Mint a kutyát, kibotozunk,	1
   Úgy kiverünk, jobban se' kell,	1
   Még a pipánk sem alszik el!	1
   Pest, 1848. május	1
FEKETE-PIROS DAL	1
   Hagyjátok el azt a piros-fehér-zöld színt,	1
   Lejárt az ideje!	1
   Más szín illeti most a magyar nemzetet:	1
   Piros és fekete.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Kicsiny sziget vagyunk tenger közepében,	1
   Erős vihar támad,	1
   Mindenfelől jőnek és megostromolják	1
   A habok hazámat,	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Készül az ellenség; és mi készülünk-e?	1
   Mit csinál a kormány?	1
   Ahelytt, hogy őrködnék, mélyen, mélyen alszik	1
   Fönn a haza tornyán.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Fönn a kormány alszik, mi pedig itt alant	1
   Vígadunk, dőzsölünk,	1
   Mintha mind a három isten nem gondolna	1
   Mással, csak mivelünk.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Eszembe jut Mohács, az a szomorú kor!	1
   Akkor is így tettünk,	1
   Terített asztalnál telt poharak körül	1
   Bút és bajt feledtünk.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Mohács, Mohács!... tarka lepke, gondtalanság	1
   Röpködött előttünk,	1
   Azt űztük, pedig már a török oroszlán	1
   Elbődült mögöttünk.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Hol lesz az új Mohács? hol megint húszezer	1
   Magyar vitéz vész el,	1
   Mérföldekre nyúló rónát borítva el	1
   Kiomló vérével.	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Hol lesz az új Mohács? ahol megint lemegy	1
   Majd a haza napja,	1
   S háromszáz évig vagy talán soha többé	1
   Arcát nem mutatja!	1
   Fessük zászlainkat fekete-pirosra,	1
   Mert gyász és vér lesz a magyar nemzet sorsa.	1
   Pest, 1848. május	1
MIÉRT KISÉRSZ...	1
   Miért kisérsz minden lépten-nyomon,	1
   Te munkás hazaszeretet?	1
   Éjjel-nappal mért mutatod nekem	1
   Gonddal borított képedet?	1
   Örökké itt vagy, itt vagy énvelem,	1
   Ugy is látlak, ha behunyom szemem.	1
   Tudom, kevés, mit a honért tevék,	1
   De megtevém, amennyi telt,	1
   Van, akinek nagyobb az ereje,	1
   S mégis kevesebbet mivelt;	1
   Kérlek, fordítsd el tőlem képedet	1
   Csak egy időre, hazaszeretet!	1
   Oh hadd feledjem, hogy polgár vagyok!	1
   Itt a tavasz, virít a föld,	1
   Virágillat s a zengő madarak	1
   Dala eget-földet betölt,	1
   Arany felhők, e nyájas szellemek,	1
   Fejem fölött vidáman lengenek.	1
   Oh hadd feledjem, hogy polgár vagyok!	1
   A költészetnek istene	1
   Olyan kegyes hozzám; iránta én	1
   Hálátlanságba essem-e?	1
   Ott vesztegelni hagyjam lantomat,	1
   Míg a bútól majd húrja szétszakad?	1
   Oh hadd feledjem, hogy polgár vagyok!	1
   Van ifjuságom s kedvesem,	1
   Gyöngyökbe foglalt órákkal kinál	1
   Az ifjuság s a szerelem,	1
   És minden óra, mit el nem vevék,	1
   Egy elpazarlott örök üdvösség.	1
   Hah, mennyi tündér együtt: ifjuság,	1
   Tavasz, költészet, szerelem!	1
   El hagyjam őket tőlem szállani?	1
   Utánok vágyva nyúl kezem...	1
   Jertek hozzám... nyujtsátok karotok...	1
   Öleljetek meg, tietek vagyok!	1
   Pest, 1848. május	1
A KIRÁLY ESKÜJE	1
   Megesküdt a király	1
   Hunyadi Lászlónak:	1
   "Esküszöm az égre,	1
   Az ég istenére,	1
   Bántani nem foglak."	1
   Készül föl Budára	1
   Jó Hunyadi László.	1
   Ne menj fel, ne menj fel,	1
   Ne légy életeddel	1
   Könnyelműen játszó!	1
   Vermed lesz Budavár,	1
   Beleesel, ha mégysz,	1
   Maradj lenn Belgrádban,	1
   Vagy bujdoss hazátlan,	1
   Szép fiatal vitéz.	1
   Kora még tenéked	1
   Sírba fekünnöd le,	1
   Éktelen halotti	1
   Szemfedőt borítni	1
   Ékes szemeidre.	1
   Hazám szép vitéze,	1
   Ne menj föl Budára!	1
   Látod, mi villog ott?	1
   Nem a te csillagod...	1
   Hóhérbárd sugára!	1
   "Balga aggódástok	1
   Nem ijeszt el engem;	1
   Köszönöm tanácstok,	1
   De reá nem állok,	1
   Megyek, föl kell mennem.	1
   Vén Budavárban van	1
   Ifju menyasszonyom;	1
   Érted száz halálba	1
   Mennék meg sem állva,	1
   Szerelmes angyalom!	1
   De halálrul ottan	1
   Szó sincs, nem is lehet,	1
   Megesküdtél nekem,	1
   Királyom, s én hiszem	1
   Szent esküvésedet."	1
   Nemes bizalommal	1
   László Budán termett,	1
   Ássák a zsiványok,	1
   Ássátok, ássátok	1
   Alája a vermet!	1
   Menyasszonya keblén	1
   Meg sem pihenhetett,	1
   Szerelme egébül	1
   Mély pokolba szédül:	1
   Tömlöcbe vettetett.	1
   "Miért dobtok engem	1
   Fekete tömlöcbe?"	1
   - "Mert királyod ellen	1
   Van szándék szivedben;	1
   Hüséged megszegve."	1
   - "Én királyom ellen!	1
   Én hüséget szegő!	1
   Emelj szót ellenem,	1
   Lelkiisméretem,	1
   Légy bíróm, lépj elő.	1
   Ez hallgat, ez alszik,	1
   Mint csecsemő-gyermek	1
   Anyja lágy ölében,	1
   S engemet, oh szégyen!	1
   Itt bilincsre vernek.	1
   Vegyétek le rólam	1
   Ezt a rozsdás vasat,	1
   S adjátok helyébe	1
   Hazám védelmére	1
   Tündöklő kardomat!"	1
   Beszélhetsz, jó vitéz,	1
   Senki sem hallgat rád,	1
   Tömlöcöd becsukták,	1
   Halld fordulni kulcsát,	1
   Csikorogni a zárt.	1
   Nem sokáig hagyták,	1
   Hogy magát eméssze	1
   Nagy Magyarországnak	1
   Legszebbik virága,	1
   Legnagyobb vitéze.	1
   "Kelj föl, és jöszte ki!"	1
   - "Szabad vagyok tehát?"	1
   - "Szabad lész, oly szabad,	1
   Hogy egy óra alatt	1
   Ott vagy, ahol apád."	1
   - "Mit? megöltök engem?	1
   Apám szent nevére,	1
   Ez őrült merészség!...	1
   Ki sem hallgatva még,	1
   És már elitélve.	1
   Hunyadi Jánosnak	1
   Vagyok én gyermeke;	1
   Velem így tennetek	1
   Nem rettent bennetek	1
   E félisten neve?	1
   De volnék akárki,	1
   Én ártatlan vagyok,	1
   S a király végtére	1
   Esküvel igérte,	1
   Hogy bántani nem fog!	1
   Halld meg, egész világ,	1
   Tehozzád kiáltok:	1
   Igy add rá hitedet,	1
   Ha esküvéseket	1
   Tesznek a királyok!"	1
   Szép vitéz Hunyadit	1
   Föl Szent-György terére	1
   Hurcolták a latrok...	1
   Többet is akartok	1
   Tudni? kifolyt vére!	1
   Háromszor csapott a	1
   Hóhér a fejéhez,	1
   S László vitéz még él,	1
   Él, s halljátok, beszél,	1
   Ekkép szól a néphez:	1
   "Én ártatlan vagyok;	1
   Ha volna is vétkem,	1
   Bünhödtem már érte,	1
   S törvény értelmébe'	1
   Szabad már személyem!"	1
   S föláll László vitéz,	1
   De megbotlik lába,	1
   S estében negyedszer	1
   Sujt hozzá a mester	1
   És fejét levágja!	1
   Lemenőben volt a	1
   Nap, piros volt arca,	1
   Vad haraggal vetett	1
   Végső tekintetet	1
   A véres piacra.	1
   Azért volt a nap oly	1
   Haragos kedvében,	1
   Hogy a nép csak állt ott,	1
   S merőn szájat tátott	1
   Tehetetlenségben.	1
   Mért nem éltem akkor!	1
   Mért nem voltam ottan!	1
   Kiáltottam vón a	1
   Gyáva bámulókra	1
   Veszett fájdalmamban:	1
   "Föl, ha istened van,	1
   Föl magyar nép, és e	1
   Gaz királyt legottan	1
   Fojtsuk az ártatlan	1
   Áldozat vérébe!"	1
   Pest, 1848. május	1
A GYÁVA FAJ, A TÖRPE LELKEK...	1
   A gyáva faj, a törpe lelkek,	1
   Kik nem szégyenlik magokat	1
   Sápadni, ha kezemben a lant	1
   Egy-egy merészebb hangot ad,	1
   Ha a közelgető viharnak	1
   Megérint hírmondó szele,	1
   S dalom, mint elkapott madár, a	1
   Földről magasba száll vele.	1
   A vész csak készülőben van még,	1
   És nem szakít le egyebet,	1
   Mint ajkamról egy-egy hangos szót,	1
   A fákról egy-egy levelet;	1
   Hah, majd ha minden erejével	1
   Fog dúlni és üvölteni,	1
   S szivem mélyét forgatja föl s a	1
   Fát gyökerestül tépi ki!	1
   Mit mondotok, mit tesztek akkor,	1
   Ha a világnak sarkai	1
   Földindulástul, mennydörgéstül	1
   Tőből meg fognak ingani,	1
   Ha összevesz, mint négy vadállat,	1
   És pusztít mind a négy elem,	1
   S én vérbe mártott lantomat majd	1
   Véres kezekkel pengetem!	1
   Pest, 1848. május	1
AUSZTRIA	1
   Miként elpusztult Jeruzsálem,	1
   El fogsz pusztulni Ausztria,	1
   S mint Jéruzsálemnek lakói,	1
   Földönfutók lesznek császárjaid,	1
   Földönfutók és üldözöttek!	1
   Készüljetek,	1
   Ti fölfuvalkodott félistenek,	1
   Az óra kondul s futnotok kell,	1
   Hogy el ne zúzzanak	1
   Az omló trónus romjai...	1
   Ott veszni nem szabad tinektek,	1
   Tinektek élni, hosszan élni kell a	1
   Bukás után	1
   Nyomorban, végetlen nyomorban!	1
   Hiába mossátok kezeiteket,	1
   Ti Poncius Pilátusok,	1
   Ámíthatjátok a világot,	1
   De lát az isten s ismer bennetek,	1
   S nincs számotokra többé kegyelem;	1
   Vagy érdemeltek-e	1
   Csak annyit is az ég kegyéből,	1
   Amennyitől egy hajszál meghajol?	1
   Nem! - Birodalmatok	1
   A szabadság kálváriája,	1
   Uralkodás volt minden vágyatok,	1
   Ezért emeltetek Munkácsokat,	1
   Hogy a szellem világát, melegét,	1
   A rabbilincsek e fölolvasztóját	1
   Elrejtsétek mélységes föld alá,	1
   S fölötte a sötétségben buján	1
   Tenyészhessék a zsarnokok virága,	1
   A test- s lélekzsibbasztó butaság...	1
   Elrablottátok a népek jogát,	1
   És elloptátok kincseit,	1
   Ti bíboros haramják,	1
   Ti koronázott tolvajok!	1
   De a lopott vagyont	1
   El nem viszitek magatokkal;	1
   Félmeztelen	1
   Fognak kiverni titeket	1
   A fölemelkedett alattvalók,	1
   Mint a tűzkardos angyal	1
   Ádámot-Évát a paradicsombul.	1
   Kolduljatok, miként	1
   Koldultak milliók miattatok!	1
   Koldulni fogtok és	1
   Nem nyertek alamizsnát,	1
   Mert akihez fordultok, az mind	1
   Gazságitoknak áldozatja volt,	1
   Rátok köp, elrúg bennetek,	1
   És undorodva fordul el!	1
   S ha ekkép éhen vesztetek,	1
   Dögtestetekre hollók szállanak,	1
   Mert nem lesz és ne légyen ember az	1
   Utálat miatt, aki eltemessen;	1
   A hollók gyomra lesz majd sírotok	1
   És szemfedőtök a népeknek átka!	1
   Pest, 1848. június	1
FÖL!	1
   Elég soká voltunk fajankók,	1
   Legyünk végtére katonák!	1
   Elég volt már a furulyából,	1
   Riadjatok meg, harsonák!	1
   Elől pofoznak, hátul rúgnak,	1
   Hazám, tovább is tűrsz-e még?	1
   Nem lobbansz föl, míg mennykövével	1
   Föl nem gyújt a haragos ég?	1
   Oh nemzetem, hát bírnak téged	1
   Örökké féken tartani	1
   A nagyfejűek s kisszivűek	1
   (A táblabirák) szavai?	1
   Vagy úgy van, amint ők beszélik,	1
   Hogy elfajult már a magyar,	1
   Hogy gyöngeségből, gyávaságból	1
   Harcolni nem bír, nem akar?	1
   Hazugság, szennyes gaz hazugság	1
   S mint a nyelvetek, akkora;	1
   Nem pezsg, nem habzik a magyar nép,	1
   Csendes, de tüzes, mint bora.	1
   Csak volna harc, csak öntenék már	1
   Vérünket, bárcsak öntenék!	1
   Majd meglátjátok, holtrészeg lesz	1
   Minden csepptől egy ellenség.	1
   Siess, hazám, napfényre hozni	1
   Világraszóló híredet,	1
   Mit német járom, német ármány	1
   Elrablott és eltemetett.	1
   Jőjjön ki kardod a hüvelyből,	1
   Mint fellegek közűl a nap,	1
   Vakúljanak meg s megvakúlnak,	1
   Akik reápillantanak.	1
   Elég soká voltunk fajankók,	1
   Legyünk végtére katonák!	1
   Elég volt már a furulyából,	1
   Riadjatok meg, harsonák!	1
   Pest, 1848. június	1
KÉT ORSZÁG ÖLELKEZÉSE	1
   És az idő eljött, bár nem hamar,	1
   De nem is későn még, midőn	1
   A szent imádság meghallgatva lőn,	1
   Midőn eggyé lett mind a két magyar!...	1
   Ki eddig a porban hevertél,	1
   Légy üdvözölve kebelünkön, Erdély!	1
   Oh nemzetemnek drága szép testvére,	1
   Simúlj, simúlj testvéred kebelére,	1
   Amelyben a szív most oly édesen ver...	1
   Légy üdvözölve százszor, százezerszer!	1
   Mi jólesik ölelkezésünk,	1
   S mégis milyen sokáig késtünk!...	1
   De mindegy, mindegy, feljött végre	1
   A győzedelmes nap az égre,	1
   Mely összesímult arcainkra süt,	1
   S örömkönyűket szárit mindenütt.	1
   Oh nap, ne bántsd e könnyeket,	1
   Melyek most pilláinkon rengenek,	1
   Amelyeket	1
   Öröm csepegtetett;	1
   Hagyd a világnak végeiglen	1
   Ottan ragyogni szemeinkben,	1
   Hagyd ott ragyogni mindég!...	1
   Magyar szemében ez oly ritka vendég.	1
   Együtt vagyunk és együtt maradunk!	1
   Nincs isten és nincs ördög, aki	1
   Ismét széjjel bírná szakítni	1
   Ölelkező karunk.	1
   Egy volt a bölcsőnk, koporsónk is egy lesz,	1
   Ha majd leszállunk a holt nemzetekhez...	1
   De én nem félek többé a haláltul;	1
   Viselje bármilyen csalárdul	1
   A változékony sors magát,	1
   Sebet kapunk talán, de nem halált.	1
   Jöhetsz, most már jöhetsz, vihar,	1
   Nem rettegjük már haragod,	1
   Két ország eggyé olvadott,	1
   Kétélü kard lett a magyar,	1
   Mely jobbra is vág, balra is vág,	1
   És jobbra-balra majd érzik csapását!	1
   S te, lelkem, szállj a Királyhágón által	1
   Érzelmeimnek tündérvilágával,	1
   És szórd el ott e kincseket,	1
   Ajándékozz meg ifjat, öreget,	1
   Hadd gazdagodjék mindenik meg,	1
   De legszebb részét add a székelyeknek!	1
   Csókold meg a székely fegyvereket,	1
   Azok csókodtul tündököljenek,	1
   S azoktól nyerj te hős-erőt,	1
   Mely ugy tündöklik a világ előtt!	1
   S ha bejárád a völgyeket,	1
   Röpűlj föl s állj meg bérceik felett,	1
   S hogy megismerjék a rónák fiát,	1
   Játsszál szemökkel, mint a délibáb.	1
   Pest, 1848. június	1
UTON VAGYOK S NEM VAGY VELEM...	1
   Uton vagyok s nem vagy velem,	1
   Jó angyalom, szép kedvesem,	1
   De jól tudom, lépésimet	1
   Hiven kiséri szellemed.	1
   Csak azt tudhatnám, édesem,	1
   Minő alakban jársz velem?	1
   Tán e szellő vagy, mely illattal	1
   Röpűl hozzám s játszik hajammal?	1
   Az alkony pírja vagy talán	1
   Amott az ég boltozatán?	1
   Vagy tán az esti csillag, mely	1
   Reám ezüst sugárt lövel?	1
   Vagy a madárka vagy, ki ottan	1
   Ugy megdalolgat a bokorban?	1
   Vagy a kicsiny virág vagy itt,	1
   Ki úgy veti rám szemeit,	1
   Mikéntha mondaná: oh törj le,	1
   És vígy magaddal, tégy szivedre!...	1
   Mondd meg nekem, súgd meg nekem,	1
   Melyik vagy, édes kedvesem?	1
   Nagykőrös, 1848. június 5-6.	1
SZÜLŐFÖLDEMEN	1
   Itt születtem én ezen a tájon,	1
   Az alföldi szép nagy rónaságon,	1
   Ez a város születésem helye,	1
   Mintha dajkám dalával vón tele,	1
   Most is hallom e dalt, elhangzott bár:	1
   "Cserebogár, sárga cserebogár!"	1
   Ugy mentem el innen, mint kis gyermek,	1
   És mint meglett ember, úgy jöttem meg.	1
   Hej azóta húsz esztendő telt el	1
   Megrakodva búval és örömmel...	1
   Húsz esztendő... az idő hogy lejár!	1
   "Cserebogár, sárga cserebogár!"	1
   Hol vagytok, ti régi játszótársak?	1
   Közületek csak egyet is lássak!	1
   Foglaljatok helyet itt mellettem,	1
   Hadd felejtsem el, hogy férfi lettem,	1
   Hogy vállamon huszonöt év van már...	1
   "Cserebogár, sárga cserebogár!"	1
   Mint nyugtalan madár az ágakon,	1
   Helyrül-helyre röpköd gondolatom,	1
   Szedegeti a sok szép emléket,	1
   Mint a méh a virágról a mézet;	1
   Minden régi kedves helyet bejár...	1
   "Cserebogár, sárga cserebogár!"	1
   Gyermek vagyok, gyermek lettem újra,	1
   Lovagolok fűzfasípot fújva,	1
   Lovagolok szilaj nádparipán,	1
   Vályuhoz mék, lovam inni kiván,	1
   Megitattam, gyi lovam, gyi Betyár...	1
   "Cserebogár, sárga cserebogár!"	1
   Megkondúl az esteli harangszó,	1
   Kifáradt már a lovas és a ló,	1
   Hazamegyek, ölébe vesz dajkám,	1
   Az altató nóta hangzik ajkán,	1
   Hallgatom s félálomban vagyok már...	1
   "Cserebogár, sárga cserebogár!"... - -	1
   Félegyháza, 1848. június 6-8.	1
A MÁRCIUSI IFJAK	1
   Szolgaságunk idejében	1
   Minden ember csak beszélt,	1
   Mi valánk a legelsők, kik	1
   Tenni mertünk a honért!	1
   Mi emeltük föl először	1
   A cselekvés zászlaját,	1
   Mi riasztók föl zajunkkal	1
   Nagy álmából a hazát!	1
   A földet, mely koporsó volt	1
   S benn egy nemzet a halott,	1
   Megillettük, és tizennégy	1
   Milljom szív földobogott.	1
   Egy szóvá s egy érzelemmé	1
   Olvadt össze a haza,	1
   Az érzelem "lelkesűlés",	1
   A szó "szabadság" vala.	1
   Oh ez ritkaszép látvány volt,	1
   S majd ha vénül a világ,	1
   Elmondják az unokáknak	1
   Ezt a kort a nagyapák.	1
   És mi becsben, hírben álltunk,	1
   Míg tartott a küzdelem,	1
   De becsünknek, de hirünknek	1
   Vége lett nagy hirtelen.	1
   Kik nem voltak a csatán, a	1
   Diadalhoz jöttenek,	1
   S elszedék a koszorúkat,	1
   Mert a szóhoz értenek.	1
   E sereg, mely, míg a harc folyt,	1
   El volt bujva vagy aludt,	1
   Igy zugott a diadalnál:	1
   Mi viseltünk háborut!	1
   Legyen tehát a tiétek,	1
   A dicsőség és a bér,	1
   Isten neki... nem küzdénk mi	1
   Sem dicsőség-, sem dijért.	1
   És ha újra tenni kell majd,	1
   Akkor újra ott leszünk,	1
   És magunknak bajt s tinektek	1
   Koszorúkat szerezünk.	1
   Viseljétek a lopott hírt,	1
   A lopott babérokat,	1
   Nem fogjuk mi fejetekről	1
   Leszaggatni azokat.	1
   Abban lelünk mi jutalmat,	1
   Megnyugoszunk mi azon:	1
   Bárkié is a dicsőség,	1
   A hazáé a haszon!	1
   Pest, 1848. június	1
A KISKUNSÁG	1
   Hova szívem, lelkem	1
   Mindig, mindenhonnan vissza-visszavágyott,	1
   Ujra láttam végre születésem földét,	1
   A szép Kiskunságot!	1
   Bejártam a rónát,	1
   Melyet átölel a Tisza-Duna karja,	1
   S ölében, mint kedves mosolygó gyermekét,	1
   Az anya, úgy tartja.	1
   Itt vagyok megint a	1
   Nagyvárosi élet örökös zajában,	1
   Oh de képzeletem most is odalenn az	1
   Alföld rónáján van;	1
   Testi szemeimet	1
   Behunyom, és lelkem szemeivel nézek,	1
   S előttem lebegnek szépen gyönyörűn az	1
   Alföldi vidékek.	1
   Forró nyárközép van,	1
   Kapaszkodik a nap fölfelé; sugára	1
   Mint a lángeső, oly égető özönnel	1
   Ömlik a pusztára...	1
   Puszta van körűlem,	1
   Széles hosszu puszta, el is látok messze,	1
   Egész odáig, hol a lehajló ég a	1
   Földdel olvad össze.	1
   Gazdag legelőkön	1
   Visz az út keresztül; ott hever a gőböly,	1
   Rekkenő a hőség, azért nem fogyaszt most	1
   A kövér mezőből.	1
   Cserény oldalánál	1
   Szundikál a gulyás leterített subán,	1
   Kutyái is lomhák, nem is pillantanak	1
   Az útazó után.	1
   Itten a lapályon	1
   Egy ér nyúlik végig, meg se' mozdul habja,	1
   Csak akkor loccsan, ha egy-egy halászmadár	1
   Szárnyával megcsapja;	1
   Szép fövény az alja,	1
   Egészen lelátni sárga fenekére,	1
   A lusta piócák s a futó bogarak	1
   Tarka seregére.	1
   Szélén a sötétzöld	1
   Káka közt egy-egy gém nyakát nyujtogatja,	1
   Közbe hosszu orrát üti víz alá a	1
   Gólyafiak anyja,	1
   Nagyot nyel, és aztán	1
   Fölemeli fejét s körülnéz kényesen,	1
   A vízparton pedig töméntelen bíbic	1
   Jajgat keservesen.	1
   Amott egy nagy ágas	1
   Áll szomorún, egykor kútágas lehetett,	1
   Mellette a gödör, hanem már beomlott,	1
   Be is gyepesedett;	1
   Elmerengve nézi	1
   Ez a kútágas a távol délibábot,	1
   Nem tudom, mit nézhet rajta? hisz affélét	1
   Már eleget látott.	1
   Ott van a délibáb	1
   A láthatár szélén... nem kapott egyebet,	1
   Egy ütöttkopott vén csárdát emelt föl, azt	1
   Tartja a föld felett.	1
   Emerre meg gyérül	1
   A legelő, végre a nyoma is elvész,	1
   Sárga homokdombok emelkednek, miket	1
   Épít s dönt a szélvész.	1
   Nagy sokára egy-egy	1
   Tanya tünedez fel, boglyák és kazalok,	1
   Rajtok varju károg, itt-ott egy mogorva	1
   Komondor csavarog,	1
   Tenger szántóföldek	1
   Terjednek szerteszét, rajtok áldott búza,	1
   Lefelé hajlanak, kalászaikat a	1
   Nehéz mag lehúzza.	1
   A zöld búza között	1
   Piros pipacsok és kék virágok nyilnak,	1
   Imitt-amott sötét-vörös tüskerózsa,	1
   Mint egy vérző csillag.	1
   Közeleg az este,	1
   Megaranyasodnak a fehér fellegek,	1
   Szép felhők! mindenik ugy megy el fölöttünk,	1
   Mint egy tündérrege.	1
   Végre ott a város,	1
   Közepén a templom, nagy komoly tornyával,	1
   Szanaszét a város végén a szélmalmok	1
   Széles vitorlákkal.	1
   Ugy szeretek állni	1
   A szélmalmok előtt! elnézem ezeket,	1
   Amint vitorlájok hányja, egyre hányja	1
   A cigánykereket.	1
   Pest, 1848. június	1
A MAGYAR NÉP	1
   Szabad a magyar nép, szabad valahára,	1
   Kinek láncot vertek kezére, lábára,	1
   S görbedt derekával a rabigát vonta,	1
   Mintha csak állat és nem ember lett volna.	1
   Szabad a magyar nép, fejét föltarthatja,	1
   Kénye-kedve szerint kezeit mozgatja,	1
   S mely előbb mint bilincs őtet szorította,	1
   A vasat mint kardot ő szorítja mostan.	1
   Szabad a magyar nép... lejárt napod, német!	1
   Nem táncoltatod te többé ezt a népet,	1
   S pióca módjára nem szívod a vérét,	1
   Megfizette isten gonoszságod bérét.	1
   E földön legyen úr a tót vagy a német?	1
   E földön, hol annyi vitéz magyar vérzett!	1
   Magyar vér szerezte ezt a dicső hazát,	1
   És magyar vér ezer évig ótalmazá!	1
   Nincs itt urasága csak az egy magyarnak,	1
   S kik a mi fejünkre állani akarnak,	1
   Azoknak mi állunk feje tetejére,	1
   S vágjuk sarkantyúnkat szíve közepébe!	1
   Vigyázz, magyar, vigyázz, éjjel is ébren légy,	1
   Ki tudja, mikor üt rajtad az ellenség?	1
   Ha eljön, ugy jőjön, hogy készen találjon,	1
   Még a félhalott se maradjon az ágyon!	1
   Haza és szabadság, ez a két szó, melyet	1
   Először tanuljon dajkától a gyermek,	1
   És ha a csatában a halál eléri,	1
   Utószor e két szót mondja ki a férfi!	1
   Pest, 1848. június	1
DOBZSE LÁSZLÓ	1
   Dobzse László őfelsége	1
   Magyarok királya	1
   Nem hiába hogy cseh volt, de	1
   Hej csehűl is álla.	1
   Parancsolni nem szeretett,	1
   Nem is értett hozzá,	1
   S hogyha értett vón is, szavát	1
   Nem fogadt' az ország.	1
   Üres volt a feje néki,	1
   Üresebb a zsebje,	1
   Egy keserves polturáért	1
   Könyökig vájt benne.	1
   Ruháján a moly s az idő	1
   Megrágta a prémet,	1
   Mely szinű volt? nem lehetett	1
   Tudni, csak ugy rémlett.	1
   Parasztfolttal csapta pofon	1
   Csizmáját a varga,	1
   Rozsdás volt a sarkantyúja,	1
   Ferde volt a sarka.	1
   Kamrájában az egerek	1
   Semmi kárt sem tettek,	1
   Mert biz ott a legjobb szándék	1
   Mellett sem tehettek.	1
   Pincéjében oly bőséggel	1
   Állott a sok jó bor,	1
   Hogy egy gyüszűnyi sem telt a	1
   Legnagyobb hordóbol.	1
   Ha éhezni méltóztatott	1
   Király őfelsége,	1
   Egyik-másik alattvaló	1
   Hítta meg ebédre.	1
   De nem bánta ám meg, aki	1
   Meghivá ebédre,	1
   Őfelsége kegyelmesen	1
   Gróffá tette érte.	1
   Szegény király, szegény király...	1
   De vigasztalódjál,	1
   Még szegényebb királyok is	1
   Lesznek, mint te voltál. -	1
   Dobzse László őfelsége	1
   Magyarok királya	1
   Nem hiába hogy cseh volt, de	1
   Hej, csehűl is álla!	1
   Pest, 1848. június	1
A NEMZETGYŰLÉSHEZ	1
   Ott álltok a teremnek küszöbén,	1
   Melyből a nemzet sorsa jön ki majd,	1
   Megálljatok, ne lépjetek be még,	1
   Hallgassátok ki intő szózatom...	1
   Egy ember szól, de milliók nevében!	1
   Az a hon, melyet őseink szereztek	1
   Verítékökkel s szívök vérivel,	1
   Az a hon többé nincs meg, csak neve	1
   Bolyong közöttünk, mint a temetőbül	1
   Éjféli órán visszajött kisértet...	1
   Az a hon többé nincs meg, falait	1
   Elmorzsolák a mult kor férgei,	1
   S az uj vihar szétfújta födelét,	1
   S lakói most az ég alatt tanyáznak,	1
   Mint a vadállat és mint a madár.	1
   Mit őseink egy ezredév előtt	1
   Tevének, azt kell tenni most tinektek:	1
   Bármily erővel, bármily áldozattal,	1
   Bár mind egy szálig elvesztek belé,	1
   Hazát kell nektek is teremteni!	1
   Egy új hazát, mely szebb a réginél	1
   És tartósabb is, kell alkotnotok,	1
   Egy új hazát, ahol ne légyenek	1
   Kiváltságok kevély nagy tornyai,	1
   Sötét barlangok, denevértanyák,	1
   Egy új hazát, hol minden szögletig	1
   Eljusson a nap s tiszta levegő,	1
   Hogy minden ember lásson s ép legyen.	1
   Nem mondom én: a régi épületnek	1
   Dobjátok félre mindenik kövét,	1
   De nézzetek meg minden darabot, mit	1
   Alapnak vesztek, s amely porhatag már,	1
   Vessétek azt el kérlelhetlenül,	1
   Bármily szent emlék van csatolva hozzá,	1
   Mert jaj a háznak, mely alapba' gyönge,	1
   Mert fáradástok akkor hasztalan lesz,	1
   Egy perc jöhet, s az épület ledől,	1
   S rosz gazda, aki mindig ujra épit,	1
   S ma vagy holnap, de végre tönkre jut.	1
   Számot vetett-e mindenik magával,	1
   Minő dologra szánta el magát?	1
   Nagy a dicsőség, melyet mindegyik	1
   Szerezhet itten, de tudjátok-e,	1
   Csak nagy munkáért jár ez a dicsőség!	1
   Akit nem égő honfiérzelem	1
   És tiszta szándék vezetett ide,	1
   Kit a hiúság, vagy silány önérdek	1
   Csábít e helyre, az szentségtelen	1
   Lábbal ne lépjen e szentelt küszöbre,	1
   Mert hogyha egyszer átlép és kijő majd,	1
   Átok s gyalázat lesz kisérete,	1
   Mellyel haza s később a sírba megy. -	1
   Ti, kik szivébül bálványistenek	1
   Ki nem szoríták az igaz nagy istent,	1
   Kiknek szivében a honszeretet	1
   Mint szentegyházi oltárlámpa ég,	1
   Eredjetek be és munkáljatok,	1
   Legyen munkátok oly nagy, oly szerencsés,	1
   Hogy bámultában, majd ha látni fogják,	1
   Megálljon rajta a világ szeme,	1
   A bennlakókat vallja boldogoknak	1
   És istenítse, akik épitették!	1
   Pest, 1848. július 4.	1
ISMÉT MAGYAR LETT A MAGYAR...	1
   Ismét magyar lett a magyar,	1
   Mert ekkorig nem volt a,	1
   Hogy is lett volna? szolga volt,	1
   S nem magyar, aki szolga!	1
   Ismét magyar lett a magyar,	1
   Bilincsét összetörte,	1
   Mint ősszel a száraz levél,	1
   Csörögve hull a földre!	1
   Ismét magyar lett a magyar,	1
   Kardot ragad kezébe,	1
   Kardján a napsugár ragyog	1
   S a bátorság szemébe'!	1
   Ismét magyar lett a magyar,	1
   Lángol, piroslik arca,	1
   Kitűzött zászló mindenik,	1
   Amely jelt ád a harcra!	1
   Ismét magyar lett a magyar,	1
   Egy sziv miljók keblében,	1
   És dobbanása rémület	1
   Az ellenség fülében!	1
   Ismét magyar lett a magyar,	1
   A síkra állt vitézül,	1
   És a világ, a nagyvilág	1
   Csodákat látni készül!	1
   Ismét magyar lett a magyar,	1
   S világvégéig az lesz,	1
   Vagy iszonyúan és dicsőn	1
   Mind, mind egy szálig elvesz!	1
   Pest, 1848. július	1
MIÉRT ZÁRJÁTOK EL AZ ÚTAMAT?	1
   Miért zárjátok el az útamat?	1
   Bocsássatok!	1
   Előre vonnak vágyaim, de én	1
   Használni s nem ragyogni akarok.	1
   Veszélyben a hon, s tettre híja föl	1
   Minden fiát,	1
   S reményeim, szikláin állok én,	1
   Lelkemre százszoros viszhang kiált.	1
   Szilárd reményem, mint a sziklakő,	1
   Mely nem remeg,	1
   Hogy helyemen majd becsület marad,	1
   Hogy a hazáért sokat tehetek.	1
   A tettek vágya, tettek ereje,	1
   Mint vad patak,	1
   Folyt rajtam át, amelynek habjai	1
   Szilaj morajjal mélybe omlanak.	1
   Fölnézek a nyárdéli napba és	1
   Nem fáj szemem,	1
   Lenézek örvény fenekére és	1
   Lenézek bátran, nem szédül fejem.	1
   Közönséges napokban csak megáll	1
   Más is helyén,	1
   De majd ha minden ember tántorog,	1
   Ottan leszek majd, s nem tántorgok én!	1
   És jőni fognak rettentő napok,	1
   Amilyeket	1
   Csak álmodik most holdas éjeken	1
   Az őrülésig rémült képzelet.	1
   Nem várok én dicsőséges s dijat	1
   Munkáimért...	1
   Kötelességet ingyen tenni kell,	1
   S kötelesség munkálni a honért;	1
   És a dicsőség? isten hírivel	1
   Tovább mehet,	1
   Nem kell nekem kacér leány, midőn	1
   Ölelhetem hű feleségemet.	1
   Miért zárjátok el az útamat?	1
   Bocsássatok!	1
   Előre vonnak vágyaim, de én	1
   Használni s nem ragyogni akarok.	1
   Pest, 1848. július	1
KUN LÁSZLÓ KRÓNIKÁJA	1
   Fene gyerek volt az a Kun László,	1
   Magyarország egykori királya!	1
   Kun Lászlónak azért híták őt, mert	1
   A kunokkal volt cimboraságba'.	1
   Az igaz, hogy torkára forrt az a	1
   Kun barátság, benntörött bicskája...	1
   De ez már a vége; kezdjük elől,	1
   Ne hágjunk rá a szép rend nyakára.	1
   Amit mondtam, ujra csak azt mondom:	1
   Fene gyerek volt biz őkegyelme;	1
   Az ördög se' tudja, hogy mi volt több,	1
   Emberség-e vagy kutyaság benne?	1
   A koronát még kölyök korában	1
   Nyomintották a fejére néki,	1
   S már csatázott siheder korában,	1
   És vala nagy az ő vitézségi.	1
   Ottokárral, híres cseh királlyal,	1
   Keveredett kemény háborúba,	1
   És pediglen Ottokár alól e	1
   Háborúban a gyékényt kihúzta.	1
   A cseheknek nagy királya ott a	1
   Csatatéren a fűbe harapott,	1
   Lászlót pedig nem tekinték máskép,	1
   Hanem csak úgy, mint egy új csillagot.	1
   Hazament ám, hanem otthon bezeg	1
   Fenekestül fölfordult az ország,	1
   Olyan volt, mint a Csáki szalmája,	1
   És e bajt a nagyurak okozták.	1
   Természetes, hogy mikor a macska	1
   Nincs otthon, az egerek táncolnak...	1
   A nagyurak kapták magokat hát,	1
   Egymással mind rútul hajba kaptak.	1
   László király, szerelmetes öcsénk,	1
   Már most aztán fogj erősen hozzá...	1
   Dehogy fogott, dehogy fogott! kisebb	1
   Gondja is nagyobb volt, mint az ország.	1
   Nekilódul, becsap a kunokhoz,	1
   S haza gondját eltemeti szépen	1
   Kun legények telt kupái mellett,	1
   Kun menyecskék dagadó ölében.	1
   És amidőn hites felesége	1
   Szót emelne e miatt előtte,	1
   Egy szikrát sem teketóriázott,	1
   Azon módon elkergette őtet.	1
   S melege lett pap uraiméknak,	1
   Kegyetlenűl szorult a kapcájok,	1
   László király a pogány kunokat	1
   Fosztogatni uszította rájok.	1
   Meghallja ezt a szentséges pápa,	1
   S haragjában adtateremtettéz,	1
   És meghagyja egyik püspökének:	1
   "Rendcsinálni magyarokhoz elmégysz!"	1
   És el is jött azonnal a püspök,	1
   S odavitte jó móddal a dolgot,	1
   Ugy szívére beszélt a királynak,	1
   Hogy elméje javuláson forgott.	1
   Meg is javúlt, istenes szándékból	1
   Megtéríté papok veszteségét,	1
   A kunoknak sátorát elhagyta,	1
   S visszavette elvert feleségét.	1
   De egyszerre más jutott eszébe...	1
   Gyűléseztek a papok Budában...	1
   Megunta a locsogást-fecsegést,	1
   S szétzavarta őket hamarjában.	1
   Fenyegeti a pápa követe,	1
   A püspök, hogy majd átkot vet rája...	1
   Bánja is ő! galléron csípeti	1
   A szent embert és tömlöcbe zárja.	1
   És a régi tivornyázó élet	1
   Alvó zaját újra fölkeltette,	1
   Fölkereste a kún cimborákat,	1
   S ott virított rózsaszínü kedve.	1
   Megcsóválta fejét a nemzet, és	1
   Szólt: "Ami sok, az csak sok, hiába!	1
   Ha ez így tart, belénk üt a mennykő."	1
   S László komát betették fogságba.	1
   Nem sokáig üldögélt a hűsön,	1
   Kinyitották tömlöcét és szóltak:	1
   "Lángban, vérben áll a haza, király,	1
   Jer és győzd le a kún lázadókat!"	1
   "Rajta tehát!" fölkiálta László,	1
   "El, utánam élet és halálra!	1
   Rég vagy, kardom, a homályban... mostan	1
   Vess homályt a nap koronájára!"	1
   És vezette hadát a kunokra,	1
   S ráncba szedte őket nagy csunyául,	1
   Kit levert a harcmezőn közűlök,	1
   Kit pedig kiűzött a hazábul.	1
   S megragadta a kormányt erősen,	1
   Megmutatta, hogy ő milyen férfi,	1
   Hogy ő nemcsak a korhelykedést, de	1
   A nemzetnek ügyeit is érti.	1
   A gonoszak meghunyászkodának,	1
   S a királyra reszketéssel néztek,	1
   A jók szivét pedig seregestül	1
   Szállták meg a mosolygó remények.	1
   De alig hogy elmosolyodott a	1
   Nemzet, ujra lebiggyedt a szája,	1
   Mert azt vette észre, hogy istentől	1
   Ujra elrugaszkodott királya.	1
   El bizony, de mennyire! naponként	1
   Veszettebbül sűlyedt a piszokba...	1
   De még egyszer fölemelte fejét,	1
   Fölgyúlt szíve, és égett lobogva,	1
   A berontott kúnok és tatárok	1
   Meggörnyedtek karja erejétül,	1
   Még egy cserfa-koszorút hozott az	1
   Ifju király a harc mezejérül.	1
   Akkor aztán jó éjszakát, erkölcs!	1
   Belemászott nyakig a mocsárba,	1
   És valódi szent volt ekkoráig	1
   Ahhoz képest, ahogy mostan járta.	1
   Egy tivornya a másikat érte,	1
   Sátor alatt élt, mint a cigányok,	1
   Véle régi korhely cimborái	1
   S véle a kún és tatár leányok.	1
   Hanem egyszer ilyen szókat hallott:	1
   "Laci pajtás, meghalálozik kend!"	1
   S három ember úgy oldalba szúrta	1
   Őfelségét, hogy még meg se' nyekkent.	1
   Pest, 1848. július	1
MA EGY ÉVE	1
   Ma egy éve... ma egy éve...	1
   Akkor lettél jegyesem,	1
   Ma egy éve, hogy először	1
   Csókoltál meg, kedvesem.	1
   Édes volt a csók, amely ott	1
   Ajkaidról rám esett,	1
   De ki hinné, de ki hinné?	1
   Csókod most még édesebb.	1
   Száll az idő, mint a pille,	1
   Melyet a szél ragad el,	1
   Szemlátomást fogy az élet,	1
   Szemlátomást hervad el.	1
   Ám hervadjon, isten néki,	1
   Érte nem is búsulok;	1
   Nem vesz kárba, mit az élet	1
   Fájáról lehullatok.	1
   Ami elhal életembül,	1
   Föltámad mint szerelem...	1
   Oly mértékben nő szerelmem,	1
   Amilyben fogy életem!	1
   Pest, 1848. augusztus 5.	1
LENKEI SZÁZADA	1
   Koszorút kötöttem	1
   Cserfa-levelekbül,	1
   Harmat csillog rajta	1
   Örömkönnyeimbül...	1
   Kinek adnám én ezt,	1
   Kinek adnám másnak,	1
   Mint vitéz Lenkei	1
   Huszárszázadának?	1
   Ez ám csak a század,	1
   Ezek a legények!	1
   Ősapáink mellé	1
   Odaillenének.	1
   Romlatlan bennök a	1
   Régi jó magyar vér...	1
   Bár adhatnék nekik	1
   E dalnál nagyobb bért!	1
   Dicső fiak ők! s ha	1
   Énnekem nem hisztek,	1
   Ám nézzetek oda,	1
   Hogy mit cselekesznek.	1
   Én elhallgatok, az	1
   Ő tettök beszéljen...	1
   Százszor kiáltjátok	1
   Majd rájok az éljent.	1
   A Dniester vizén	1
   Túl, Mariampolban,	1
   Lengyelország földén	1
   Egy huszárezred van.	1
   Szép magyar huszárok,	1
   Fiatal legények,	1
   Kutya-bajuk... vígan	1
   Miért ne lennének?	1
   Vigan vannak, össze-	1
   Verik bokáikat;	1
   De van ott egy század,	1
   Amelyik nem vigad.	1
   Míg világát éli	1
   A vidám ezered,	1
   Közűlök egy század	1
   Búbánatnak ered.	1
   Miért búslakodtok	1
   Jó magyar huszárok?	1
   Némelyik szeméből	1
   Könny miért szivárog?	1
   "Hogyne búslakodnánk,	1
   Hogyne búslakodnánk,	1
   Mikor veszélyben van	1
   Édes magyar hazánk?	1
   Rútul feni fogát	1
   Rája tót, rác, német,	1
   Hogy az istennyila	1
   Őket ott ütné meg!	1
   S minket, kik a hazát	1
   Védeni szeretnék,	1
   Itt idegen földön	1
   Tart a kötelesség."	1
   Igy emészti őket	1
   A bú és a méreg...	1
   Összesúgnak-búgnak...	1
   Vajon mit beszélnek?	1
   Hangjaik suttogók,	1
   Arcuk titokteljes...	1
   Egy nagy szándékjok van,	1
   Nagy és veszedelmes.	1
   Milyen gonoszságot	1
   Forralnak magokban,	1
   Hogy nem beszélnek fönn-	1
   Szóval, csak titokban?	1
   Mily istentelenség	1
   Forog elméjökben,	1
   Hogy alattomban kell	1
   Eljárniok ebben?	1
   Nem istentelenség,	1
   Amit ők akarnak:	1
   Segítséget vinni	1
   A bántott magyarnak,	1
   Segítségül menni	1
   Hazájok földére,	1
   Melyre immár foly a	1
   Gazda-nemzet vére.	1
   Ez a jó huszárok	1
   Szívbeli szándoka,	1
   És hogy ezt titkolják,	1
   Van annak nagy oka...	1
   Odajutottunk már,	1
   Hogy csak titkon lehet	1
   Tégedet érezni,	1
   Szent hazaszeretet!	1
   Éjnek éjszakáján	1
   Kiállott a század	1
   Od' a partra, melyet	1
   A Dniester áztat...	1
   A folyónál pihent	1
   Egykor vitéz Árpád,	1
   Mielőtt bevette	1
   Attila országát.	1
   E szent helyen álltak	1
   A derék huszárok,	1
   Itten nyílt ama szent	1
   Esküvésre szájok,	1
   Hogy meg fogja őket	1
   Látni Magyarország,	1
   Hogy Magyarországot	1
   Védelmezni fogják!	1
   És midőn az esküt	1
   Elmondották vóna,	1
   Beléugrattak a	1
   Dniester folyóba,	1
   S jó paripáik az	1
   Éji sötétségben	1
   Általusztak velök	1
   Szépen szerencsésen.	1
   S jöttek hazafelé,	1
   Jöttek, jövögettek,	1
   Hát egyszer mögöttök	1
   Kit pillantanak meg?	1
   Lenkei kapitány,	1
   Az ő kapitányok,	1
   Ez iparkodott nagy	1
   Sebesen utánok:	1
   "Álljatok, legények,	1
   Forduljatok vissza,	1
   A generális küld,	1
   Hogy híjalak vissza!"	1
   Hanem a huszárok	1
   Nem fordultak vissza,	1
   Sőt a kapitánynak	1
   Igy feleltek vissza:	1
   "Kapitány uram, mi	1
   Engedelmeskedünk	1
   Ugy, ha előre megy,	1
   És nem hátra velünk.	1
   Vitéz kapitány úr,	1
   Legyen a vezérünk,	1
   Ilyen ember kell, mint	1
   Kapitány ur, nékünk!	1
   Annyi szent, hogy minket	1
   Vissza nem visz innen	1
   Sem a generális	1
   Sem pedig az isten.	1
   Kötelességünkről	1
   Ne beszéljen nékünk,	1
   Szentebb a haza, mint	1
   A kötelességünk!"	1
   Tőről vágott magyar	1
   Ember a kapitány,	1
   Nem igen téríté	1
   Seregét ezután.	1
   Ment velök, nem hátra,	1
   De szépen előre,	1
   És elértek édes	1
   Hazájok földére.	1
   Itt a haza földén,	1
   Hová vont szívetek,	1
   Forró öleléssel	1
   Üdvözlünk titeket,	1
   Vitéz jó testvérek,	1
   Üdvözlünk ezerszer...	1
   Beszéljen akármit	1
   A hadügyminiszter!	1
   Pest, 1848. augusztus	1
RESPUBLIKA	1
   Respublika, szabadság gyermeke	1
   S szabadság anyja, világ jótevője,	1
   Ki bujdosol, mint a Rákócziak,	1
   Köszöntelek a távolból előre!	1
   Most hódolok, midőn még messze vagy,	1
   Midőn még rémes átkozott neved van,	1
   Midőn még, aki megfeszíteni	1
   Kész tégedet, azt becsülik legjobban.	1
   Most hódolok, most üdvözöllek én,	1
   Hisz akkor úgyis hódolód elég lesz,	1
   Ha a magasból ellenidre majd	1
   A véres porba diadallal nézesz.	1
   Mert győzni fogsz, dicső respublika,	1
   Bár vessen ég és föld elédbe gátot,	1
   Miként egy új, de szent Napóleon	1
   Elfoglalod majd a kerek világot.	1
   Kit meg nem térít szép szelíd szemed,	1
   Hol a szeretet oltárlángja csillog,	1
   Majd megtéríti azt szilaj kezed,	1
   Melyben halálos vésznek kardja villog.	1
   Te lész a győző, a diadal-ív	1
   Ha elkészűl, a te számodra lészen,	1
   Akár virágos tarka pázsiton,	1
   Akár a vérnek vörös tengerében!	1
   Szeretném tudni, ott leszek-e én	1
   A győzedelmi fényes ünnepélyen?	1
   Vagy akkorára már tán elvisz az	1
   Enyészet s ott lenn tart a sírba' mélyen?	1
   Ha meg nem érem e nagy ünnepet,	1
   Barátim, emlékezzetek meg rólam...	1
   Republikánus vagyok s az leszek	1
   A föld alatt is ott a koporsóban!	1
   Jertek ki hozzám, s ott kiáltsatok	1
   Siromnál éljent a respublikára,	1
   Meghallom én azt, s akkor béke száll	1
   Ez üldözött, e fájó szív porára.	1
   Pest, 1848. augusztus	1
HÁROM MADÁR	1
   Három madár van, akit szeretek,	1
   Három madárról mondok éneket.	1
   Ha oly szép lenne rólok énekem,	1
   Amily nagyon én őket szeretem,	1
   Amennyi boldogságot, örömet	1
   Ezen madarak nékem szerzenek!	1
   Az első madár egy kis cinege,	1
   Nem sérti őt a télnek hidege,	1
   Nem háborítja őt meg semmi vész,	1
   Télben, viharban vígan fütyörész,	1
   Vigan ugrál a száraz ágakon,	1
   Mint a pillangó a virágokon,	1
   Ugrál, miként a gyermek, gondtalan,	1
   Jön és megyen, máshol van untalan,	1
   Alig képes kisérni őt a szem. -	1
   Kedélyed e cinege, kedvesem!	1
   A második madár egy csalogány,	1
   Elrejtve él a lombok alkonyán,	1
   Nem látja más ottan s mást ő se' lát,	1
   Kis fészke néki az egész világ,	1
   Ebben dalolgat, s ha dalolni kezd,	1
   Elfojt az alkony mindennémü neszt,	1
   Hogy meg ne háborítsa énekét,	1
   Hogy gyönyörködjék a föld és az ég,	1
   Gyönyörködjék e dalban, aminő	1
   Hozzánk csak legszebb álmainkban jő,	1
   Amelynek minden hangja eltemet	1
   Egy bánatot és szűl egy örömet,	1
   Mert mindenik hang egy szent szerelem. -	1
   Ez a csalogány szíved, kedvesem!	1
   A harmadik madár egy ifju sas,	1
   Szárnyának röpte merész és magas,	1
   A villámokkal egy tanyán lakik	1
   S tekintetét fölküldi a napig.	1
   Nyugodt időben alszik, elvonúl,	1
   De ha vihar jön és üvölt vadúl,	1
   Fölébred a sas szendergésiből,	1
   És a viharnak karjaiba dől	1
   És vinni hagyja magát általa,	1
   Mint viszi a lovast a paripa	1
   Rémítő bátran, szörnyű sebesen. -	1
   Ez a sas a te lelked, kedvesem!	1
   Kedélyed gyermek, szíved asszony és	1
   A lelked férfi, te csodás, mesés	1
   Teremtmény! s én valóban nem tudom,	1
   Mi több: szerelmem vagy csodálatom?	1
   Pest, 1848. augusztus	1
A NEMZETHEZ	1
   Konduljanak meg a vészharangok!	1
   Nekem is egy kötelet kezembe!	1
   Reszketek, de nem a félelemtől;	1
   Fájdalom és düh habzik szivembe'!	1
   Fájdalom, mert düledék hazámra	1
   Uj viharnak közeledtét látom,	1
   És düh, és düh, mert tétlenkedünk, mert	1
   Nem szakad le szemünkről az álom.	1
   Pillanatra fölriadt e nemzet,	1
   S szétnézett, mi zaj van a világban?	1
   És a másik oldalára fordult,	1
   S mostan ujra aluszik javában.	1
   Ébredj, ébredj, istenverte nemzet,	1
   Aki ott az elsők közt lehetnél,	1
   S kárhozatos lomhaságod által	1
   Mindig hátul és alant hevertél!	1
   Ébredj, hazám, mert ha most nem ébredsz,	1
   Soha többé nem lesz ébredésed,	1
   S ha ébredsz is, annyi időd lesz csak,	1
   Míg nevedet sírkövedre vésed!	1
   Föl, hazám, föl! százados mulasztást	1
   Visszapótol egy hatalmas óra,	1
   "Mindent nyerni, vagy mindent veszítni!"	1
   Ezt írjuk föl ezer lobogóra.	1
   Oly sokáig tengődtünk mi úgy, hogy	1
   Volt is, nem is a mienk az ország;	1
   Valahára mutassuk meg már, hogy	1
   Senkinek sincs semmi köze hozzánk.	1
   Vagy ha végzés, hogy el kell enyésznünk,	1
   Irtsanak ki hát ezen világból!...	1
   A haláltól, nem tagadom, félek,	1
   De csupán a becstelen haláltól.	1
   Haljunk meg, ha nem szabad már élnünk,	1
   Haljunk meg oly szépen, oly vitézül,	1
   Hogy azok is megsirassanak, kik	1
   Eltörölnek a földnek szinérül!	1
   Legyen olyan minden ember, mintha	1
   Zrínyi Miklós unokája volna,	1
   Harcoljon ugy minden ember, mintha	1
   Egyedül rá támaszkodnék honja!	1
   Oh de akkor, akkor nem veszünk el,	1
   Akkor élet és dicsőség vár ránk,	1
   Akkor saját örök birtokunk lesz,	1
   Ami után eddig csak sovárgánk.	1
   Föl hazám, föl nemzetem, magyar nép!	1
   Lépj a síkra gyorsan és egyszerre,	1
   Mint a villám oly váratlanúl és	1
   Oly erővel törj ellenségedre.	1
   Hol az ellen, kérdezed? ne kérdezd,	1
   Mindenütt van, ahová tekintesz,	1
   S legnagyobb és legveszélyesebb az,	1
   Ki mint testvér símul kebleinkhez.	1
   Köztünk van a legnagyobb ellenség,	1
   A cudar, az áruló testvérek!	1
   S egy közűlök százakat ront el, mint	1
   A pohár bort az egy cseppnyi méreg.	1
   A halálos itéletet rájok!	1
   Százezerszer sujtson bár a hóhér,	1
   Bár a házak ablakán foly is be	1
   Az utcáról a kiáradó vér!	1
   Könnyü bánni külső elleninkkel,	1
   Ha kivesznek e belső bitangok...	1
   Félre most, lant... futok a toronyba,	1
   Megkondítom azt a vészharangot!	1
   Pest, 1848. augusztus	1
BÉRANGER LEGUJABB DALA	1
   Oh Manuel, fölkelt im Franciaország!	1
   Szabadságának nincs többé ellensége.	1
   Ilyennek álmodtuk, ilyennek mi őtet!	1
   Ez az óriás nép nem hagy semmit félbe.	1
   Mért nem hagyott téged közöttünk az isten,	1
   Ha már elérhetjük a megígért földet,	1
   Mit vétettél, hogy ugy haltál meg, mint Mózes?...	1
   Szegény barátom, hogy meg nem ölelhetlek!	1
   A magasztos harcnak győzedelmes végén	1
   Kicsiny kis kunyhómról megemlékeznél te.	1
   Az ilyen nagyszerű láznak napjaiban	1
   Van egynek a másra leginkább szüksége.	1
   Sokáig hallgatnánk hosszan ölelkezve,	1
   Aztán lecsókolnók árját könnyeinknek,	1
   És elkiáltanánk: "Vive la République!"...	1
   Szegény barátom, hogy meg nem ölelhetlek.	1
   Tudjátok, tudjátok? a Jeu-de-Paume óta,	1
   Hol az új korszak nyílt, melyben a győztes nép	1
   Ide befolyatta a mi szép hazánkba	1
   Az egész világot, mint a szívbe a vért,	1
   A magasztos és bölcs, véres aranykönyvben,	1
   Amelyet minden év uj fénnyel töltött meg,	1
   A Negyvennyolcadik év a legdicsőbb lap!...	1
   Szegény barátom, hogy meg nem ölelhetlek.	1
   Sovánnyá tette a királyság a hazát,	1
   S leveté horgonyát e futó homokba,	1
   Jött a villám és fölfordította a trónt,	1
   S kerestem ezt, de nincs se híre, se hamva;	1
   Helyette találok termékeny országot,	1
   Melyet majd a nemes vér termékenyit meg,	1
   Dicsőséges föld, mely egy világot táplál!...	1
   Szegény barátom, hogy meg nem ölelhetlek.	1
   A respublika nagy és állandó marad,	1
   Betelvék vágyaink... de én szeretélek,	1
   Emlékszem keserves fölkiáltásodra:	1
   "A holtak örökké alusznak, szegények!"	1
   Alunni, midőn fölkél Franciaország,	1
   Midőn, hogy kivívja a nagy győzedelmet,	1
   Szüksége van neki szellemre és kardra!...	1
   Szegény barátom, hogy meg nem ölelhetlek.	1
   Dicsőség reád, nép, e gyors sikeredre!	1
   Jobban szeretlek én, ha ő eszemben van.	1
   Az én nyílt karjaim nem lesznek üresen:	1
   Aki csak francia, mind testvér az mostan.	1
   Ti fegyvert fogtatok, s görnyedt aggastyánnak	1
   Nekem, mint halottnak, itt pihennem kellett!	1
   Hideg a vérem és forrók a könnyeim.	1
   Oh francia nép, hogy meg nem ölelhetlek!	1
   Pest, 1848. augusztus	1
VÖRÖSMARTYHOZ	1
   Midőn a nemzetgyűlésben augusztus 21-én	1
   a hadügyben a többséggel szavazott	1
   Hallgassak-e, mivel szeretlek,	1
   Miként atyámat szeretem?	1
   Hallgassak-e, mert teneked sem	1
   Fáj majd ugy a szó, mint nekem...	1
   Hogy is tehetted, amit tettél,	1
   Az isten szent szerelmeért! -	1
   Nem én tépem le homlokodról,	1
   Magad tépted le a babért.	1
   Azért hagyád el a muzsákat,	1
   Azért tevéd le lantodat,	1
   Hogy földre szállván az egekből,	1
   Tüstént besározd magadat.	1
   Sarat, sarat kell látnom rajtad!	1
   Inkább szeretnék látni vért. -	1
   Nem én tépem le homlokodról,	1
   Magad tépted le a babért.	1
   Ime a sas, ha itt alant van	1
   A földön, milyen nagy madár,	1
   S olyan kicsiny, hogy alig látszik,	1
   Midőn a fellegekben jár.	1
   Te fönn valál nagy, s lenn kicsiny vagy;	1
   Az ember ily csodát nem ért. -	1
   Nem én tépem le homlokodról,	1
   Magad tépted le a babért.	1
   Megunta azt a szennyes pályát	1
   A nemzet, melyen eddig ment,	1
   Kiküzködé magát belőle,	1
   S uj célt tüzött ki odafent,	1
   S ti visszahurcoljátok őt a	1
   Mocsárba, honnan már kiért. -	1
   Nem én tépem le homlokodról,	1
   Magad tépted le a babért.	1
   Mit bánom én, hogy nem magad vagy,	1
   Hogy ott száz és száz van veled?	1
   Habár ott volna valamennyi,	1
   Itt kéne lenni teneked.	1
   Ha a költő is odahagyja,	1
   Ki küzd aztán a jó ügyért? -	1
   Nem én tépem le homlokodról,	1
   Magad tépted le a babért.	1
   Te voltál a nemzet költője?	1
   Te írtad azt a Szózatot,	1
   Mely szólt egy országnak szivéhez?...	1
   Azt most már szétszakíthatod,	1
   Mert hieroglif lett belőle,	1
   Amelyet senki meg nem ért. -	1
   Nem én tépem le homlokodról,	1
   Magad tépted le a babért.	1
   Ki hitte volna? én nem hittem,	1
   Hogy neved is, e fényes név,	1
   Hazánk egén csak rövidlétű	1
   Futócsillag volt, nem egyéb.	1
   Omoljatok, szemem könyűi,	1
   E lehullott szép csillagért! -	1
   Nem én tépem le homlokodról,	1
   Magad tépted le a babért.	1
   Pest, 1848. augusztus 22.	1
FORRADALOM	1
   Haloványul a gyáva szavamra... dalom	1
   Viharodnak előjele, forradalom!	1
   Szomorúk az idők, a napok feketék,	1
   Odahagytak atyáid, o nemzet, o nép!	1
   Csak azért szakitád le bilincseidet,	1
   Hogy ujabb nehezebb vas eméssze kezed.	1
   Födi még beteg arcod az egykori por,	1
   S ime sorsod ujonnan a porba tipor.	1
   Nem a sors, nem a sors, de saját fiaid	1
   Akaratja, mi újra lealacsonyit.	1
   Ez a vétek amily cudar és iszonyú,	1
   Iszonyúbb legyen érte az égi boszú!	1
   Lealázod-e, oh haza, szent fejedet?	1
   Piszok űlje a hír koszorúja helyett?	1
   Mielőtt az erőszak igába fogat,	1
   Kaszabold le, hazám, nyakadat te magad.	1
   Tegye láncra a zsarnok a holttetemet,	1
   Diadalma legyen temetői menet.	1
   Hol elásnak, a domb neki trónja legyen	1
   S gyakoroljon erőt siri férgeiden!	1
   De te, oh haza, nem hagyod el magadat,	1
   Haragod tüze arcaidon kigyuladt,	1
   Kezed ott van a kardon, a markolaton...	1
   Ki fog élni, ha nem te, dicsőn szabadon?	1
   Szaporán ide, kedvesem, ajkaidat,	1
   S te fiú, szaporán ide a poharat!	1
   Mire elfogy a bor, mire csattan a csók,	1
   Jeladásra emelhetik a lobogót.	1
   Haloványul a gyáva szavamra... dalom	1
   Viharodnak előjele, forradalom!	1
   Pest, 1848. augusztus	1
HÁNY HÉT A VILÁG?	1
   Pesten járt kend, bátya, ugyan mondja meg,	1
   Mit csinálnak odafönn a követek?	1
   Mondja el a sok szép jó hírt felőlök,	1
   Hadd buzdúljon a szivem, hadd örűlök.	1
   "Nem örülsz a pesti hírek hallatán,	1
   Ríva fakadsz, kedves öcsém, mint a lyány,	1
   Ríva fakadsz, hogyha magyar a hited,	1
   Ha hazádat s szabadságod szereted.	1
   Jertek ide, jertek ide, legények,	1
   Elbeszélem azt az új hírt tinéktek,	1
   Nem akar az országgyülés egyebet,	1
   Csak az egyet, hogy katonák legyetek."	1
   Ejnye bátya, eb a lelki, mi lelte,	1
   Hogy ezt olyan gonosz hírnek képzelte?	1
   Melyikünket tartja olyan gyávának,	1
   Hogy ne menne szívesen katonának?	1
   Egytül-egyig mind ott leszünk, ahol kell,	1
   Mind kiállunk bátor, elszánt lélekkel,	1
   Alig várjuk, hogy azt mondják: ide hát	1
   Védelmezni bajában a szent hazát!	1
   "A szavamba vágtatok, jó legények,	1
   Nem ottan van ám vége a beszédnek,	1
   Az a vége, hogy katonák legyetek,	1
   Éspedig nem magyarok, de németek.	1
   Belebújtok majd a német ruhába,	1
   Német szóval vezetnek a csatába,	1
   Német zászló, az a feketesárga,	1
   Avval mentek szegény Olaszországra!"	1
   Huh még azt is aki áldja, teremti!	1
   De már abból csakugyan nem lesz semmi,	1
   Ilyenek hát követeink, ilyenek?	1
   Isten őket érdem szerint áldja meg.	1
   Olaszország minket soha nem bántott,	1
   Egyet akar velünk: a szabadságot.	1
   Ezért minket odavinni nyakára?	1
   Sose' lépünk mi arra a határra.	1
   Itt maradunk mi a magyar hazában,	1
   Ezt megvédjük mindhalálig mindnyájan,	1
   De magyar ruhában és magyar szóval	1
   És a magyar háromszinű zászlóval.	1
   Katonának valamennyin fölcsapunk,	1
   De a magyar hazát védi csak hadunk,	1
   Magyar hazánk pedig ott van valóban,	1
   Hol a háromszinű magyar zászló van!	1
   Pest, 1848. augusztus	1
VÉRMEZŐ	1
   Magas hegy tetején régi Buda vára,	1
   Merőn állva néz a ballagó Dunára,	1
   Talán azért néz, hogy leszédüljön végre,	1
   És a mélybe essék, a víz fenekére.	1
   Jobb is lenne már őnéki ott a mélyben,	1
   Sok gyászdolgot látott hosszu életében,	1
   Sok gyászdolgot látott, megirtózott tőle,	1
   Azért várja, várja, hogy már mikor dől le?	1
   Látta gonosz Zsigmond király idejében	1
   Kont levágott fejét a hóhér kezében,	1
   Vitéz Hédervári Kont Istvánnak fejét,	1
   S véle egyetemben sok jó társáiét.	1
   Látta a hitszegő László király alatt,	1
   Vérpadra idősebb Hunyadi mint haladt,	1
   Szép Hunyadi László, fiatal levente,	1
   Öt pallos-suhintás fejét leütötte.	1
   Martinovicsot is látta négy társával	1
   Összeölelkezni a véres halállal,	1
   Látta nyakaiknak fölfeccsenő vérét	1
   S lemetszett fejeik rémes fehérségét.	1
   Hát ezután ki lát?... elgondolom olykor:	1
   Ki tudja, hátha most énrajtam van a sor?	1
   Talán engem is, mint őket, lefejeznek -	1
   Ha meghalok, hazám, teérted halok meg.	1
   Budán nem járjatok, ne járjatok éjjel,	1
   Mert találkoztok a megöltek lelkével,	1
   Hónok alatt tartják levágott fejöket,	1
   Ugy nyögnek, ugy járják be a vesztőhelyet.	1
   Kont s Hunyadi László fönn Szent-György piacán	1
   Tölti bolyongva és nyögve az éjszakát,	1
   Martinovics pedig társaival együtt	1
   Éjféli tanyát ott lenn a vérmezőn üt.	1
   Vérmező, vérmező! nagyon megszomjaztál,	1
   Egy hajtásra olyan sok vért inni tudtál,	1
   A sok jó igazi magyar vért megivád,	1
   S német csaplár adta neked ez áldomást.	1
   Vendégül fogadtuk hozzánk a németet,	1
   Hanem a vendégből csakhamar gazda lett,	1
   S hej be rosszul, hej be csúful gazdálkodott,	1
   Bút hozott fejünkre, bút és gyalázatot.	1
   Martinovics apát, Hajnóczi, Zsigrai,	1
   Laczkovics és a szép ifju Szentmarjai,	1
   Ezek és több mások összeszövetkeznek,	1
   Széttörni rabláncát a magyar nemzetnek;	1
   Összeszövetkeztek élet és halálra,	1
   Szabadságot hozni a magyar hazára,	1
   A magyar hazának elnyomott népére,	1
   Az elnyomott népnek sohajtó lelkére.	1
   "Tovább is csak sóhajts, szép magyar nemzetem?	1
   Tovább is csak szolgálj? nem, istenemre, nem!	1
   Nem szolgálsz te többé idegen nemzetet,	1
   Legeslegkevésbbé pedig a németet.	1
   Szabadítóidat mibennünk tekintsed,	1
   Leszakítjuk rólad a szolga-bilincset,	1
   S a szégyenfoltot, mely fejedet födé el,	1
   Lemossuk a zsarnok tulajdon vérével!"	1
   Az összeesküdtek így beszéltek bátran,	1
   S haladtak naponként a titkos munkában,	1
   Jaj de mielőtt a gyümölcs megért volna,	1
   Egy istentelen kéz azt leszakította.	1
   Elárulta őket egy rosz, egy gaz cudar,	1
   Elfogdosták őket egymásután hamar,	1
   S börtönbe vetették nehéz vasra verve,	1
   Dugába dőlt a nagy hazamentés terve.	1
   Csakhamar kihítták a börtönbül őket,	1
   Bírák elé vitték kihallgatás végett.	1
   És szólt a bíró: "nem maradtok életben,	1
   Összeesküdtetek a szent haza ellen."	1
   És ők így feleltek nagy rendíthetetlen:	1
   "Nem a haza ellen, csak a király ellen!	1
   Ha a király s haza egy uton nem járnak,	1
   Egyiknek veszni kell, veszni a királynak!"	1
   Nagy és szent igazság! de ez igazságot	1
   Még most is egészen ki nem mondhatjátok,	1
   Csak ugy féligmeddig lehet azzal élni,	1
   Különben az ember vele magát sérti;	1
   Annál kevésbbé volt még akkor szabad,	1
   Tisztán és kereken mondani igazat...	1
   Ha egyéb vétségök nem lett volna nekik,	1
   Már azért magáért a nyakukat szegik.	1
   A nyakukat szegték. A vérmezőn Budán	1
   Mind az öt elvérzett egy nap egymásután.	1
   A szegény magyarok leverve zokogtak,	1
   A németek pedig gőgösen kacagtak.	1
   Ők, az elitéltek, bátran léptek oda	1
   A hóhér elébe, a szörnyű vérpadra...	1
   Május hónapja volt, hajnal volt az egen,	1
   Rózsa a kertekben, vér a vesztőhelyen.	1
   Szabadságért elhullt dicső áldozatok,	1
   Hol vannak, hol vannak a ti sírjaitok?	1
   Hová temettek el? szent hamvaitokat	1
   Hol találjuk meg, hogy tiszteljük azokat?	1
   Olyan sokáig volt átkozott nevetek,	1
   Megemlíteni sem volt szabad bennetek,	1
   De már annak vége... megadhatjuk a bért.	1
   Áldozhatunk könnyet a kiontott vérért!	1
   Pest, 1848. augusztus	1
AZ APOSTOL	1
   Sötét a város, ráfeküdt az éj.	1
   Más tájakon kalandoz a hold,	1
   S a csillagok behunyták	1
   Arany szemeiket.	1
   Olyan fekete a világ,	1
   Mint a kibérlett lelkiismeret.	1
   Egyetlenegy kicsiny fény	1
   Csillámlik ott fönn a magasban	1
   Bágyadtan s haldokolva,	1
   Mint a beteg merengőnek szeme,	1
   Mint a végső remény.	1
   Padlásszobának halvány mécse az.	1
   Ki virraszt ott e mécs világa mellett?	1
   Ki virraszt ott fönn a magasban?	1
   Két testvér: a nyomor és az erény!	1
   Nagy itt, nagy itten a nyomor,	1
   Alig hogy elfér e kicsiny szobában.	1
   Kicsiny szobácska, mint a fecskefészek,	1
   S a fecskefészeknél nem díszesebb.	1
   Kietlen, puszta mind a négy fal,	1
   Azaz hogy puszta volna, ha	1
   Ki nem cifrázta volna a penész,	1
   S csikosra nem festette volna az	1
   Eső, mely a padláson át befoly...	1
   Aláhuzódik az	1
   Eső vastag nyoma,	1
   Mint gazdagok lakában	1
   A csengetyűzsinor.	1
   A lég olyan nyomasztó	1
   A sóhajoktól s a penész szagától!	1
   A nagy urak kutyái tán,	1
   Amelyek jobb tanyához szoktanak,	1
   Eldöglenének e helyen.	1
   Fenyőfaágy, fenyőfaasztal,	1
   Mely a zsibvásáron sem kelne el,	1
   Az ágy lábánál egy vén szalmazsák	1
   S az asztal mellett egy pár szalmaszék	1
   S az ágy fejénél egy szuette láda,	1
   Ez a szobának minden bútora.	1
   Kik laknak itten?	1
   A lámpa fáradt pislogása mellett	1
   Küzd a homály és fény... az alakok	1
   Mint álomképek el vannak mosódva	1
   S a félsötétben félig rémlenek.	1
   A mécs világa csalja a szemet?	1
   Vagy e födél alatt lakók mind	1
   Oly halványak valóban,	1
   Oly kísértetszerűek?	1
   Szegény család, szegény család!	1
   Az ágy fejénél űl a ládán	1
   Csecsemőjével az anya.	1
   Boldogtalan kis csecsemő!	1
   Rekedt nyögéssel szíja, szívogatja	1
   Anyjának száraz emlejét,	1
   S hiába szíja.	1
   Az asszony elgondolkodik,	1
   S fájók lehetnek gondolatjai,	1
   Mert mint megolvadt hó a házereszrül	1
   Sürűn omolnak könnyei,	1
   Omolnak végig arcán	1
   A kisded orcájára le...	1
   Vagy tán nem is gondolkodik,	1
   Csak megszokásból, öntudatlanúl	1
   Szakadnak a könnyek szeméből,	1
   Mint a sziklából a patak?	1
   Idősebb gyermeke,	1
   Istennek hála, alszik	1
   (Vagy csak alunni látszik?)	1
   A fal mellett a nyoszolyán,	1
   Mely födve durva lepedővel,	1
   Amely alól kikandikál a szalma.	1
   Aludj, kicsiny fiú, aludj,	1
   S álmodj aszott kezedbe kenyeret,	1
   S álmad királyi lesz!	1
   Egy ifju férfi, a családapa,	1
   Az asztalnál sötét homlokkal űl...	1
   Tán e homlokrul árad a ború,	1
   Mely a szobát betölti?	1
   E homlok egy egész könyv, amibe	1
   A földnek minden gondja van beírva:	1
   E homlok egy kép, melyre miljom élet	1
   Insége és fájdalma van lefestve.	1
   De ott alatta a sötét homloknak	1
   Két fényes szem lobog,	1
   Mint két bolyongó üstökös,	1
   Mely nem fél senkitől,	1
   S melytől mindenki fél.	1
   Tekintete	1
   Mindig messzebb, mindig magasabbra száll,	1
   Mig elvesz ott a végtelenben,	1
   Mint a felhők között a sas!	1
   Csendes kivűl a nagyvilág,	1
   Csendes belűl a kis szoba,	1
   Csak néha sóhajt kinn az őszi szél,	1
   Csak néha sóhajt ott benn az anya.	1
   A kisfiú halkan fölűl az ágyon,	1
   Falhoz támasztva bágyadt tagjait,	1
   S rimánkodólag, mintha temető	1
   Földéből jőne a hang, így susog:	1
   "Apám, ehetném!	1
   Erőködöm, hogy elaludjam,	1
   Erőködöm, de el nem alhatom;	1
   Apám, az éhség fáj, adj kenyeret,	1
   Vagy csak mutasd meg, az is jólesik."	1
   "Várj holnapig, kedves kicsiny fiam,	1
   Várj holnapig, holnap kapsz kenyeret,	1
   Kakastejjel sütött fehér cipót."	1
   "Inkább ma száraz barna kenyeret,	1
   Mint holnap lágy fehér cipót, apám,	1
   Mert holnapig meghalhatok,	1
   Meg is halok, tudom...	1
   Olyan sokáig nem jön az a holnap.	1
   Mióta mondod azt a holnapot,	1
   S mindig ma van, mindig csak éhezem!	1
   Vajon ha meghalunk, apám,	1
   Ha sírba tesznek, éhezünk-e ottan?"	1
   "Nem, gyermekem,	1
   Ha meghalunk, többé nem éhezünk."	1
   "Ugy én ohajtom a halált, apám,	1
   Kérlek, szerezz nekem koporsót,	1
   Egy kis fehér koporsót,	1
   Olyan fehéret, mint anyámnak arca,	1
   Vitess a temetőbe	1
   És tégy a föld alá...	1
   A holtak olyan boldogok,	1
   Mert nem éheznek ők!"	1
   Ki mondja ártatlannak	1
   A gyermeket?	1
   Hol a tőr, hol van a kard, amely	1
   Irtóztatóbb, gyötrelmesebb	1
   Sebet vón képes ejteni,	1
   Mint apja szívén ejtett	1
   E gyermek ajaka?	1
   Szegény apa!	1
   Tartóztatá magát,	1
   De könnye hirtelen kicsordult,	1
   S ő arcához kapott	1
   S azt megtörölte reszkető kezével,	1
   Azt gondolá, hogy meghasadt szivéből	1
   Feccsent reá a vér!	1
   Ő a panaszhoz nem szokott, de most	1
   Kitört belőle ellenállhatatlanúl:	1
   "Oh ég, isten! mivégre alkotál?	1
   Miért nem hagytál ott a semmiségben,	1
   Amelybe lelkem testem visszavágy?	1
   Vagy embernek miért teremtél	1
   És mért adál családot,	1
   Ha már azt nem táplálhatom	1
   Saját véremmel, mint a pelikán?...	1
   De állj meg ajkamon, szó,	1
   Az isten tudja, mit cselekszik,	1
   Magas tervébe nem lát a vak ember,	1
   S kérdőre vonnunk őtet nem szabad.	1
   Rákülde a tengerre engem,	1
   Lelkembe tette az iránytűt,	1
   Amerre ez vezet, megyek. -	1
   Nesze, fiam, nesze	1
   E kis darab kenyér, egyél,	1
   Edd jóizűn, ez a végső darab,	1
   Holnapra szántam s ha most megeszed,	1
   A jó ég tudja, holnap mit eszel."	1
   Mohó örömmel	1
   Kapott a kisfiú utána,	1
   Az ágyra visszaguggolt,	1
   S oly jóizűen falatozta	1
   Az istenadta száraz kenyeret,	1
   Hogy csillogott belé szeme,	1
   Mint két szerelmes szentjánosbogár;	1
   S midőn a végső falatot	1
   Lenyelte, ráborúlt az álom,	1
   Mint völgyre a napalkonyat köde,	1
   S lehajtá a párnára kis fejét,	1
   S aludt, és álmodott mosolygó arccal...	1
   Vajon mit álmodott, miről?	1
   Koporsóról-e vagy kenyérről?	1
   Álomba sírdogálta	1
   Magát az anya is,	1
   A másik mellé tette kisdedét,	1
   Karjával mind a kettőt átölelte	1
   S a nyoszolyának szélén úgy aludt.	1
   A férfi fölkelt asztalától,	1
   Az ágyhoz lépdegélt lábujjhegyen,	1
   Megállt előtte összefont karokkal	1
   És elgondolkodék:	1
   "Végtére boldogok	1
   Vagytok, szeretteim!	1
   Az életet nem érzitek,	1
   Levette vállaitokról az álom	1
   E nagy súlyt, mit napestig hordotok,	1
   Szegény, szegény szeretteim.	1
   Én istenem, hát jobban szereti	1
   Az álom őket, mint én szeretem, hogy	1
   Ez tészi őket boldogokká,	1
   Amikké én nem tehetem?	1
   De hisz mindegy, elég hogy boldogok...	1
   Aludjatok, kedveseim,	1
   Aludjatok, jó éjszakát."	1
   Megcsókolá a három alvót,	1
   Szentháromságát családéletének,	1
   Áldásadólag terjeszté föléjök	1
   Kezét (hogy e kéz mást nem adhatott	1
   Nekik, mint puszta áldást!)	1
   S helyére visszaballagott.	1
   Még egy szelíd tekintetet	1
   Vetett a népes nyoszolyára.	1
   Egy oly szelíd, édes tekintetet,	1
   Melytől az alvók álmaikban	1
   Rózsák és angyalok között mulattak,	1
   Aztán kinézett ablakán,	1
   Beléje nézett a sötétbe,	1
   Nézett beléje oly merően, mintha	1
   Azt föl akarta volna gyujtani	1
   Éjszakfényével lángoló szemének.	1
   Hol járhat e virasztó férfi lelke?	1
   Minő utat választott s kit keres?	1
   Ott fönn bolyong azon magasban,	1
   Hová csak őrültek s félistenek	1
   Merészlenek s birnak fölszállani!	1
   Ledobta a ház és nap gondjait, mint	1
   Tojása héját a madár,	1
   Kikelt s röpűl.	1
   Az ember meghalt benne s él a polgár.	1
   Ki a családé volt elébb,	1
   Most a világé;	1
   Ki három embert ölelt az imént,	1
   Most milliókat ölel át.	1
   Ott fönn csattognak lelke szárnyai,	1
   Honnét a föld olyan parányinak	1
   Látszik, mint a megégett	1
   Papír hamván a szikra.	1
   Sebes röptében ahogy elsuhant	1
   Egy-egy csillagnál, ez megreszketett	1
   A gyertyalángként, melyre ráleheltek.	1
   Röpűlt, röpűlt.	1
   Miljom s miljom mérföldnyire	1
   Van egyik égitest a másikától,	1
   S azok mögötte mégis	1
   Oly hirtelen maradtak el,	1
   Mint vágtató lovas mögött	1
   Sürű erdőben a fák.	1
   S midőn immár fölűl volt	1
   A csillagoknak milliárdjain,	1
   Elért... elért...	1
   A mindenség végére tán?	1
   Nem... a mindenség közepére!	1
   S ott volt előtte,	1
   Ki kormányozza a világokat	1
   Pillantatával,	1
   Kinek valója fény,	1
   S kinek szeméből minden szikra egy nap,	1
   Mit földek s holdak forognak körűl.	1
   És szólt a lélek, az	1
   Ős-szellem fényében fürödve,	1
   Miként a hattyu fürdik	1
   A tónak átlátszó vizében:	1
   "Isten, légy üdvöz, légy imádva!	1
   Fölszállott hozzád egyik porszemed, hogy	1
   Előtted leboruljon,	1
   S elmondja: hű fiad vagyok, atyám!	1
   Kemény pályára útasítál,	1
   De én nem zúgolódom,	1
   Sőt áldalak, mert azt mutatja ez, hogy	1
   Szeretsz, hogy én választottad vagyok.	1
   A föld lakói elfajultanak,	1
   Eltértek tőled, rabszolgák levének...	1
   Rabszolgaság, ez a bűnök szülője,	1
   A többi ennek apró gyermeke.	1
   Ember hajol meg emberek előtt!	1
   Ki embertársának fejet hajt,	1
   Az, isten, tégedet csufol!	1
   Meg vagy csufolva, isten, ott a földön,	1
   De ez örökké nem maradhat így,	1
   Dicsőségednek helyreállni kell.	1
   Egy éltet adtál énnekem, atyám,	1
   S én azt szolgálatodra szentelem.	1
   Mi lesz a díj? vagy lesz-e díjam,	1
   Nem kérdezem;	1
   A legroszabb rabszolga is kész	1
   Fáradni, hogyha megfizetnek érte.	1
   Én díjkivánat, díj reménye nélkül	1
   Fáradtam eddig, s fáradok tovább is.	1
   De lesz jutalmam, s nagy jutalmam lesz	1
   Azt látni majd, hogy embertársaim	1
   Rabokból ujra emberek levének,	1
   Mert én őket, bár vétkesek,	1
   Vétkökben is fölötte szeretem.	1
   Adj, isten, adj fényt és erőt nekem,	1
   Hogy munkálhassak embertársimért!"	1
   Igy szólt a lélek,	1
   És visszaszállott a nagy égből	1
   A földre a kicsiny szobába,	1
   Hol elzsibbadva várta őt a test.	1
   A férfiú fölrezzene,	1
   Hideg futott át tagjain,	1
   Veríték folyt le homlokán...	1
   Nem tudta, ébren volt-e eddig,	1
   Vagy álmodott?...	1
   Ébren volt, mert elálmosodni kezdett.	1
   Nehéz pilláin űlt az álom.	1
   Fölszedte fáradt tagjait,	1
   És vánszorogva vitte	1
   A földön fekvő szalmazsákra.	1
   Ki fönn az égben járt imént,	1
   Ottan hever most durva szalmazsákon!	1
   Mig a világ hóhérai	1
   Selyempárnákon nyugszanak,	1
   Ő, a világnak jótevője,	1
   Darócon hentereg.	1
   De íme végsőt lobban a mécs,	1
   Kialszik bágyadt élete,	1
   S kivűl az éj mindegyre oszlik,	1
   Mint a tovább-tovább adott titok,	1
   S a hajnal, a vidám kertészleány,	1
   Rózsákat szór a ház kis ablakára	1
   S rideg falára a szobának,	1
   S a fölkelő nap legelső sugára	1
   Az alvó férfi homlokára száll,	1
   Miként egy arany koszorú, miként egy	1
   Fényes meleg csók isten ajakárul!	1
   Ki vagy, csodálatos teremtmény,	1
   Ki vagy te, férfiú?	1
   Lelked ruhája	1
   Csillagsugárból szőtt fényes palást,	1
   És testedet	1
   Kopott rongyok fedik.	1
   Családod éhes, éhes vagy magad,	1
   S vasárnapod van,	1
   Ha lágy kenyér kerűl véletlenűl	1
   Abrosz nélkűli asztalodra,	1
   S mit a tiéidnek s magadnak	1
   Nem bírsz megszerezni,	1
   A nagyvilágot	1
   Törekszel boldogítani.	1
   Az égbe van szabad bejáratod,	1
   S ha úri ház előtt kopognál,	1
   Az ajtót bézárnák előtted;	1
   Az istennel társalkodol,	1
   S ha nagyurat szólítanál meg,	1
   Nem állna szóba véled.	1
   Az embereknek	1
   Egy része szent apostolnak nevez,	1
   A másik rész pedig	1
   Szentségtelen gonosztevőnek,	1
   Ki vagy? kitől van származásod?	1
   Büszkén neveznek-e szülőid	1
   Fioknak, vagy szégyenre gyúlad arcok	1
   Nevednek hallatára?	1
   Min születél? ponyván vagy bársonyon?	1
   Elmondjam a történetet,	1
   E férfi életét?	1
   Elmondom azt... ha festeném,	1
   Ugy festeném le, mint egy patakot,	1
   Mely ismeretlen sziklából fakad, mely	1
   Sötét szük völgyön tör keresztül,	1
   Hol károgó hollók tanyáznak,	1
   Minden nyomon egy kőbe botlik,	1
   S örök fájdalmat nyögnek habjai.	1
   Az óra nyelve éjfélt hirdetett.	1
   Kegyetlen téli éj vala,	1
   A téli éjszakák két zsarnoka	1
   Uralkodott:	1
   A hideg és sötétség.	1
   Födél alatt volt a világ,	1
   Ki is kisértené az istent	1
   Ilyenkor szabad ég alatt?	1
   Az utcák, melyeken nem régiben	1
   Tolongva járt az embersokaság,	1
   Üres-puszták voltak, mint a meder,	1
   Melyből kiszáradt a folyó... a	1
   Néptelen utcákon csak egy	1
   Őrült bolyongott,	1
   A fergeteg.	1
   Nyargalt az utcákon keresztül,	1
   Mikéntha ördög űlne hátán,	1
   És lángsarkantyút verne oldalába.	1
   A háztetőkre ugrott föl dühében.	1
   És besüvített a kéményeken.	1
   Tovább rohant s teli torokkal	1
   Ordítozott belé a	1
   Vak éj siket fülébe.	1
   Aztán a fellegekbe markolt,	1
   Rongyokra tépte éles körmivel,	1
   S reszkettek a megrémült csillagok,	1
   S a felhődarabok között	1
   Idébb-odább hömpölyöge a hold,	1
   Mint a holt ember a hullámokon.	1
   Egy pillantás alatt	1
   Lélekzetével ismét	1
   A felhőket tömegbe fujta,	1
   És a magasból lecsapott a földre,	1
   Mint prédájára a rablómadár,	1
   Egy ablak tábláját ragadta meg,	1
   Megrázta és sarkábul kifeszíté,	1
   S midőn mély álmokból a bennlakók	1
   Sikoltva fölriadtak,	1
   Elvágtatott ő rémesen kacagva.	1
   Népetlen a város... ki járna ily	1
   Időben kinn?... és mégis, mégis ott egy	1
   Élő alak... vagy kísértet talán?	1
   Járása olyan kísértetszerű.	1
   Errébb jön, errébb, már látszik, hogy asszony,	1
   De a sötétség titka, hogy	1
   Koldusnő-e vagy úri hölgy?	1
   Körültekint leselkedőleg,	1
   Amott a bérkocsit pillantja meg,	1
   Tolvajléptekkel hozzásompolyog,	1
   A kocsis alszik a bakon,	1
   Halkan kinyitj' a hintó ajtaját,	1
   És lop talán? ellenkezőleg,	1
   Belétesz valamit, becsukj' az ajtót,	1
   S elillan, mint a gondolat.	1
   Nyílt nemsokára a kapu,	1
   Kijött egy asszonyság s egy úr,	1
   Beűlnek a hintóba, a kocsis	1
   Indítja lovait, rohan...	1
   Ott benn nyögés, aztán sikoltás...	1
   Az asszonyság sikolta föl,	1
   Mert lábánál egy kisgyermek nyögött.	1
   Elérte a hintó a célt,	1
   Az úr s az asszonyság kiszáll,	1
   S az asszony így szól a kocsishoz:	1
   "Nesze a díj, fiú,	1
   S itt benn kocsidban a borravaló,	1
   Egy szép kis gyermekecske,	1
   Viseld gondját, mert isten adománya."	1
   Igy szólt az asszony s ment az úri pár.	1
   Szegény kisded te ott a kocsiban!	1
   Miért kutyának nem születtél?	1
   Ottan lett vón neveltetésed	1
   Ez asszonyság ölében,	1
   Eltáplált volna gyöngédgondosan;	1
   De mert ember lettél és nem kutya,	1
   Az isten tudja, milyen sorsra jutsz!	1
   A bérkocsis fülét, fejét vakarta,	1
   S imádkozott-e vagy káromkodott,	1
   Nem tudni, csak hogy morgott valamit.	1
   Az istenáldás nem tetszett neki.	1
   Gondolkodék, mit tégyen e kölyökkel?	1
   Ha elviszi haza,	1
   Otthon a gazda majd fejéhez vágja,	1
   S kidobj' az ajtón mindkettőjöket.	1
   Nagy mérgesen csap a lovak közé,	1
   És hajt keservesen.	1
   A külvárosban egy szurtos lebujban	1
   Mulatnak még, a lámpafénytől	1
   Piroslik ím az ablak,	1
   Mint az iszákos ember orra.	1
   A bérkocsisnak sem kellett egyéb,	1
   Az istenáldást odatette szépen	1
   A kocsma küszöbére, s ment.	1
   Alighogy elhordá magát,	1
   Jó éjszakát mond ott benn társinak	1
   Egy részeg cimbora,	1
   S amint kilép a küszöbön,	1
   Olyat botlik, hogy képivel	1
   Barázdát húz a megfagyott havon.	1
   Teremtettéz a tisztes férfiú,	1
   Hogy méltósága ilyen pórul járt.	1
   "Az a küszöb nőtt tennap óta,"	1
   Ugymond, "tennap nem volt ilyen magas,	1
   Ha ily magas lett volna, tennap is	1
   Meg kellett volna botlanom,	1
   De én tennap meg nem botoltam,	1
   Pedig nem ittam kevesebbet, mint ma,	1
   Mert én rendes pontos vagyok,	1
   Mindennap egyformán iszom."	1
   Igy dörmögött, és föltápászkodék,	1
   S indult és folytatá a dörmögést:	1
   "Hiába is beszéltek, mert az a	1
   Küszöb nagyobb, mint tennap volt, nagyobb;	1
   Már ettül el nem állok, nem bizony,	1
   Hisz mekkorát emeltem lábamon!	1
   S mégis hogy jártam, szégyen és gyalázat.	1
   Az a küszöb megnőtt, igen...	1
   Vagy tán követ tett oda valaki?	1
   Az meglehet, mert hej rosz a világ,	1
   A gáncsolódást szörnyen szereti.	1
   Rosz emberek, rosz emberek,	1
   Követ gördítnek lábaim alá,	1
   S lábam vakságát orrom bánja meg.	1
   Csak az vigasztal, hogy a többi is,	1
   Ha majd kijő, rajt átbukik.	1
   Kedvem vón ottan lesbe állani,	1
   És nézni, mint potyognak el,	1
   Mikor kilépnek, hehehe...	1
   De mit beszélsz, vén ember, mit beszélsz?	1
   Hát illik ez,	1
   Illik hozzád ily káröröm?	1
   Nem, ez nem illik, s én ezennel	1
   Azzal javítom meg magam,	1
   Hogy visszamék, és elhajítom	1
   Az ajtó mellől a követ.	1
   Tolvaj vagyok, s szükségnek esetén	1
   Rabló is, és ha rákerűl a sor,	1
   Az embert főbe kollintom, de azt,	1
   Hogy orrát így beverje,	1
   Azt el nem birná lelk'isméretem."	1
   És visszaballagott a jó öreg,	1
   Hogy elhajítsa a gonosz követ.	1
   Utána nyúl... csóválja... hah,	1
   Milyen visítás!	1
   Meghökken a vén ember és	1
   Tünődve ekkép szól magában:	1
   "A mennydörgős mennykőbe is,	1
   Ilyen kő még nem volt kezemben,	1
   Olyan puha s azonfölül sikít is!	1
   Sikító kő, ez furcsa egy kicsit.	1
   Nézzük csak itt az ablaknál... hohó,	1
   Hisz ez gyerek, valóságos gyerek.	1
   Jó estét, kis öcsém	1
   Vagy kis hugom... nem is tudom, mi vagy?	1
   Hogy a manóba jutottál ide?	1
   Megszöktél úgye szüleidtől,	1
   Te kis gonosztevő!	1
   De mit beszélek én megint,	1
   Milyen bolond beszédek már ezek!	1
   Hiszen pólyában van szegényke,	1
   Talán épen ma született.	1
   Vajon kik a szülői?	1
   Tudnám csak, vissza is vinném nekik.	1
   De már ez mégis csak cudarság	1
   Igy elhajítani a gyermeket, mint	1
   Az elviselt bocskort, cudarság.	1
   Ezt a disznók, de még	1
   A rablók sem teszik.	1
   Pólyája vén kopott ruha,	1
   Szegény asszonynak gyermeke...	1
   Hm, hátha gazdagé? s azért	1
   Takarta anyja e rongyokba, hogy	1
   Ne is sejthessék úri származását?	1
   Ki tudja, nem tudhatja senki sem,	1
   Már ez titok, s örökre az marad.	1
   Ki lesz apád, szegény kicsiny gyerek?...	1
   Ki? Én leszek!	1
   Biz isten, az leszek, apád,	1
   Miért ne? fölnevellek tisztesen.	1
   Lopok számodra, míg tőlem telik, s ha	1
   A munkából végkép kivénülök,	1
   Számomra majd te lopsz. Ez így van,	1
   Igy mossa egyik kéz a másikat.	1
   Nagyon jó lesz. Most már törvényesebbek	1
   Lesznek lopásim, kettőnkért lopok.	1
   Majd még kevésbbé furdal	1
   A lelkiismeret.	1
   De a patvarba, még neked	1
   Tej kell, biz a, tej... hóh, sebaj,	1
   Hisz ott a szomszédasszony, épen	1
   Tennap temette el kis gyermekét.	1
   Majd fölvállalja ő a szoptatást,	1
   Bizony föl ám, jó fizetésért	1
   Elszoptatná az ördögöt magát is."	1
   Igy elmélkedve ballagott haza	1
   A jó öreg. Keskeny sikátorok	1
   Vezettek elrejtett lakához,	1
   Mely földalatti pincelyuk vala.	1
   A szomszédasszonyt fölveré	1
   Álmábul ökle döngetésivel,	1
   Mit a nyikorgó ajtón gyakorolt.	1
   "Szomszédasszony, gyertyát, világot,"	1
   Szólt a vénember, "gyertyát hirtelen,	1
   A házat gyujtom fel különben.	1
   Minek? minek? mit kérdezi?	1
   Gyertyát, ha mondom, szaporán!	1
   Igy... most egymásután	1
   Szoptassa meg e gyermeket.	1
   Hol vettem? ugy találtam,	1
   Az isten áldott meg vele.	1
   Hisz mindig mondtam én, hogy engem	1
   A jóisten szeret. Szeret bizony	1
   Jobban, mint a papok hiszik.	1
   Hm, ez nagy kincs! magára bízom,	1
   Szomszédasszony, viselje gondját,	1
   De jobban, mint saját fiának.	1
   Nevelje föl, neveltetési	1
   Költségeit magamra vállalom,	1
   Megalkuszunk, hiszen mi értjük egymást.	1
   Igaz, hogy a pénz mostanában	1
   Szüken terem, mert tudja ördög,	1
   Az emberek mind százszeműek;	1
   De én azért királyilag	1
   Fogok fizetni, isten megsegít.	1
   Hanem mondom, viselje gondját,	1
   Ugy bánjék véle, mint szemfényivel,	1
   Mert e gyermek vén napjaim reménye."	1
   Megalkuvának.	1
   A félfagyott kisded fölmelegűlt	1
   Az emlőn, mit szájába vett,	1
   Amelyből édesen szivá a	1
   Keserü életet.	1
   Csak egy napos még, s mennyit hánykodott már!	1
   Mennyit nem fog hánykódni ezután!	1
   Másnap korán az öregúr	1
   A szomszédasszonyhoz kiváncsian	1
   Bekukkantott, és szólt vala:	1
   "Nos, hogy van a vendég? remélem, jól.	1
   De itten egy kissé hüvös van,	1
   Szomszédasszony, boszorkányadta,	1
   Fűtsön be... százszor mondjam-e,	1
   Hogy a költség enyém?... de úgy, igaz,	1
   Fiú-e vagy lyány? még nem is tudom."	1
   "Fiú, szomszéd uram, fiú,	1
   Olyan fiú őkelme, mint a pinty."	1
   "Annál jobb. Hét, nyolc esztendő alatt	1
   Olyan tolvaj lesz, mint a Krisztus;	1
   Dicsőséges tolvajjá nevelem!	1
   Szó, ami szó, már ahhoz értek,	1
   Hogyan kell a fiút nevelni,	1
   Értek hozzá, mint senki más.	1
   A vak Tamást is én neveltem,	1
   Kit a minap kötöttek föl...	1
   Ez volt a tolvaj! félszemű volt,	1
   S mégis meglopta az ezerszemű	1
   Istent is. - Kisfiam, ne félj,	1
   Belőled sem lesz kontár, esküszöm.	1
   De, szomszédasszony, tán nevet	1
   Csak kéne adni néki, melyet	1
   Hiressé tégyen a világ elött.	1
   Mit gondol, angyalom,	1
   Minek nevezzük?... hadd lám csak, mi volt	1
   Tennap?... Szilveszter napja... jó,	1
   Legyen Szilveszter. Én a pap leszek,	1
   Szomszédasszony lesz a keresztanya.	1
   Kereszteljük meg, hogy nevét	1
   Törvényesen viselje,	1
   S legyen keresztyén, nem pedig pogány,	1
   Hogy egykor el ne útasítsa	1
   Szent Péter bátya a menny ajtajától.	1
   Van víz ebb' a fazékba'?... van.	1
   Emelje csak föl a fiút.	1
   És hozza hozzám... de megálljunk,	1
   Hisz pap vagyok, hát reverenda kell...	1
   Ahol van egy zsák, azt kötöm nyakamba."	1
   Az öregúr a zsákot felköté,	1
   Kezébe vette a fazék vizet,	1
   S egész pompával s ünnepéllyel	1
   Keresztelé meg a fiút,	1
   És Szilveszter lett a neve.	1
   Négy év haladt el,	1
   És gyermek lett a csecsemő,	1
   Ott nőtt fel a sötétben	1
   A föld alatt, a bűnnel	1
   S férgekkel egy tanyán.	1
   Nem szítta a menny tisztább levegőjét,	1
   Nem látta a földnek szépségeit.	1
   Élt, s olyan volt, mint a halott.	1
   Az öregúrnak benne kedve telt,	1
   Mert ész s ügyesség villant ki belőle,	1
   Miként a tűzkőből a szikrák,	1
   És gondolá az öregúr:	1
   Szikrából támad a láng.	1
   Alig négy esztendős és már lopott	1
   Gyömölcsöt a kofától, és kilopta	1
   A vak koldús kalapjából a krajcárt.	1
   Jó nevelője minden csinjaért	1
   Adott szép szót és kenyeret neki,	1
   De egyszersmind megdöngeté, ha	1
   Egész nap semmit sem lopott.	1
   Azonban ez ritkán fordult elő,	1
   S az öregúr reményei	1
   Szemlátomást növének,	1
   S építé fáradatlanúl a	1
   Jövő szikláin a légvárakat,	1
   És addig építé, mig egyszer	1
   Ott fönn akadt a levegőben,	1
   A jó öreg, a gondos nevelő!	1
   Akasztófára kellett jutnia,	1
   Ki annál sokkal többet érdemelt.	1
   A szomszédasszony ott vala	1
   Fölmagasztaltatásán.	1
   Látá, midőn a mester	1
   Hurkot kötött nyakán, s ő	1
   Nyelvét hosszan kiölté,	1
   Mintegy csúfolva a világot,	1
   Ki ilyen csúffá tette őt.	1
   S midőn a ceremónia után	1
   A szomszédasszony hazament,	1
   A kisfiúhoz így szólt nyájasan:	1
   "Most már az ördög elvihet, fiam; menj	1
   Isten hirével a pokolba,	1
   Mától megszűnt a fizetésem érted,	1
   S magam költségén, nem kivánhatod,	1
   Hogy itt hizlaljalak, mint a libát.	1
   Jer, azt a szívességet megteszem,	1
   Hogy kikisérlek a kapun. De	1
   Ha visszajösz, a csatornába doblak."	1
   A kisfiú ezt a dolgot nem érté,	1
   Némán engedelmeskedett.	1
   Midőn becsukták az ajtót mögötte,	1
   Még egyszer visszapillantott e zajra,	1
   Aztán elindult s ballagott.	1
   Ment, mendegélt,	1
   Egy utcából ki, a másikba be,	1
   Ily hosszu útat még nem tett soha,	1
   Uj volt előtte minden, amit látott...	1
   Szép cifra boltok, cifra emberek,	1
   Bámulva állt, bámulva ment tovább.	1
   S amint egy utcát elhagyott, a másik	1
   Ott volt azonnal s így végetlenűl	1
   A városnak végét nem érte.	1
   Sok bámulástul, sok menéstől	1
   Elfáradott a kisfiú,	1
   Egy utcasarkon lekuporodott,	1
   A szögletkőhöz támasztá fejét,	1
   Átellenében tarka játékszerrel	1
   Vigadt egy pár virgonc gyerek,	1
   Azokra nézett, és mosolyga, mintha	1
   Ott játszanék ő is velök,	1
   És addig-addig nézte őket,	1
   Míg szép lassacskán elaludt.	1
   Aludt sokáig; egyszer	1
   Azt álmodá, hogy két hegyes tüzes vas	1
   Közelg feléje, mindig közelebb	1
   Jött az szeméhez, hogy kisüsse ezt...	1
   Nyöszörgött félelmében és	1
   Kétségbeesve ébredett föl...	1
   Az éj immár késő vala,	1
   Az égen csillagok valának és	1
   Az utcákon nem voltak emberek,	1
   Csak egy öreg banya	1
   Állott előtte	1
   Merő szemekkel,	1
   Miktől még jobban félt a kisfiú, mint	1
   Álmában a tüzes vastól... oda-	1
   Húzá magát a szögletkőhöz, hogy	1
   Majd belapult feje,	1
   S rá sem mert nézni a banyára,	1
   El sem mert nézni róla.	1
   A vénasszony végigcirógatá	1
   Arcát, s szólt hozzá oly szelíden,	1
   Amint csak tőle telt:	1
   "Hogy hínak, kisfiam?	1
   Ki az apád, ki az anyád,	1
   S hol laknak? majd elkísérlek haza,	1
   Jer, addsza kezedet."	1
   "Nevem Szilveszter... nincs apám s anyám,	1
   Nem is volt, úgy találtak engem,	1
   És hazamennem többé nem szabad;	1
   A szomszédasszony azt igérte:	1
   Ha visszamék, a csatornába dob."	1
   "Hát jer velem, fiacskám,	1
   Jer hozzám, én anyád leszek,	1
   Gondos, szelíd anyád... jerünk."	1
   Kézen fogá a kisfiút az asszony,	1
   Követte őt az aggodalmasan	1
   S reszketve, szinte eszméletlenűl,	1
   Nem tudva, hogy mi történik vele?	1
   "Nézd, itt lakunk, fiacskám,"	1
   Szólott otthon a vén banya,	1
   "Az én lakásom e szoba,	1
   Tied pedig a konyha lesz.	1
   Nem fogsz magadban lakni... hej, kutyus,	1
   Kutyus ne!... itt van... úgye szép kutya?	1
   Ezzel tanyázol itten.	1
   Ott a pokróc, elfértek rajta ketten,	1
   Olyan jó ágy, hogy jobb se kell,	1
   És a kutyus majd meleget tart,	1
   Ne félj, nem bánt, jó kis kutya,	1
   Látod, mily nyájasan tekint rád,	1
   Hogyan csóválja farkát?	1
   Mint testvérek fogjátok egymást	1
   Szeretni, nem kételkedem.	1
   Feküdj le mellé, s alugyál, fiam.	1
   Ehetnél tán? adnék is vacsorát,	1
   De már késő van, látom, alhatnál,	1
   Aztán rosz is, kivált gyereknek, az	1
   Alvás előtti vacsora,	1
   Mert tőle ördögökkel álmodik.	1
   Feküdj le hát, és alugyál, fiam."	1
   Ott hagyta őt a vén banya;	1
   Félénken kullogott a	1
   Pokrócra a kutyához,	1
   S a pokróc szélén meghuzá magát,	1
   Nem mert társához közeledni.	1
   De a kutya	1
   Hozzásimúlt barátilag,	1
   Átcsillogott szeme	1
   Az éj sötétségén, s e csillogás	1
   Olyan szelíd, olyan testvéri volt,	1
   Hogy bátorságot és bizalmat	1
   Öntött a kisfiúba.	1
   Egymáshoz egyre közelebb	1
   És közelebb huzódtak.	1
   Az eb szőrét simítgatá a gyermek,	1
   S az ennek arcát nyalogatta,	1
   Beszélt is véle a fiú, s az állat	1
   Válasz gyanánt halkan nyöszörgött.	1
   Meleg, forró barátságot kötöttek.	1
   Másnap pediglen a fiúhoz	1
   Igy szólt a vén boszorkány:	1
   "Mostan figyelj rám, gyermekem,	1
   Képzelheted, hogy ingyen	1
   Nem tartalak,	1
   Mert ingyen a Krisztus koporsaját	1
   Sem őrizék.	1
   Dolgozni fogsz, mert írva van:	1
   Aki nem dolgozik, ne is egyék.	1
   Azonban dolgod könnyü lesz,	1
   Valódi kiskirályság...	1
   Koldulni fogsz, mást nem teszesz.	1
   Én a munkát már restelem,	1
   Mert elhíztam nagyon,	1
   S elűznek, hogyha koldulok,	1
   Elűznek a kegyetlen emberek.	1
   Te fogsz koldulni hát helyettem,	1
   Te rajtad szánakozni fognak,	1
   S megajándékoznak, fiam.	1
   Azt mondod majd, hogy árva vagy,	1
   Apád most halt meg, és anyád	1
   Honn fekszik éhen s betegen.	1
   Én a távolban lesni foglak,	1
   S vigyázok rád, azért te is vigyázz,	1
   Különben nem lesznek jó napjaid,	1
   Becsűletemre mondhatom.	1
   Én nagyon jó vagyok, ha jó vagyok,	1
   De nagyon rosz vagyok, ha rosz vagyok,	1
   Ezt írd fejedbe és szivedbe,	1
   Kedves fiam.	1
   Koldúlni fogsz mindenkitől,	1
   Kinek jobb a ruhája, mint a tiéd,	1
   És ilyet eleget találsz, ne félj.	1
   Előre nyujtod kezedet,	1
   Oldalra hajtod fejedet,	1
   Fel- s összehúzod a szemöldököd,	1
   A szádat le fogod biggyeszteni,	1
   S szemed megnyálazod,	1
   És ugy rimánkodol	1
   Beteg anyád s az isten szent nevében.	1
   Megértettél-e, gyermekem?	1
   Ha meg nem értél, ujra magyarázom,	1
   S ha szó után egyáltalában	1
   Meg nem tanúlod ezt a tudományt,	1
   Bottal verem beléd."	1
   A gyermek állitá, hogy	1
   Mindent tud s nem felejti el.	1
   Az asszony elpróbáltatá vele	1
   A jelenést és elcsudálkozott a	1
   Fiúnak mesterfölfogásán.	1
   "Aranybányát találtam	1
   Benned, fiacskám, hihihi!"	1
   Vigyorgott a boszorkány,	1
   "Valódi grófi életünk lesz,	1
   Valódi grófi életünk!	1
   Lássunk mindjárt az aratáshoz...	1
   Ehetnél? majd ha megjövünk, fiam,	1
   Akkor jóllakhatol.	1
   Neked különben nem szabad sokat	1
   Enned, mert mint én elhizol,	1
   Aztán elillan a nyúl,	1
   S üthetjük bottal a nyomát.	1
   Kövér koldusnak	1
   Soványan jár az alamizsna."	1
   Egy népesebb utcába mentenek,	1
   Ott a banya	1
   Kiállitá a gyermeket,	1
   S ő egy közel csapszékbe tért,	1
   És onnan kandikált ki,	1
   S ahányszor a fiú kezébe	1
   Dobának valamit,	1
   Fölvette a pálinkás poharat,	1
   Egyet kortyantott és vigyorgott.	1
   Egyik nap úgy folyt, mint a másik.	1
   Koldúl és koplalt a fiú;	1
   A vén banyának gondja volt reá,	1
   Hogy el ne hízzék valahogy szegényke.	1
   Koldúlt és koplalt, e kettőt tudá	1
   Az életből s nem egyebet.	1
   Elnézte sokszor,	1
   Midőn játszottak gyermektársai,	1
   Nézett rájok merően,	1
   S gondolta, milyen jó lehet	1
   Az a játék, az az öröm!	1
   S elméje napról-napra érett,	1
   S érezni kezde, érezé,	1
   Hogy ő boldogtalan...	1
   Két évet élt már át a koldulásban.	1
   Nem volt többé szükség reá,	1
   Hogy megnyálazza szemeit,	1
   Gyakorta telt meg az könyűivel.	1
   Egyetlen barátja volt,	1
   Ki nyájasan nézett reá,	1
   Kit szeretett, ki őt szerette,	1
   S kivel megosztá	1
   Sovány falatjait,	1
   Amelyeket otthon kapott,	1
   S amelyeket a városban talált...	1
   Ez egy barátja a kutya,	1
   Mely hálótársa volt.	1
   Mint vágya hozzá, hogyha reggelenként	1
   Elhagyta őt, s ha este hazament,	1
   Minő örömmel volt vele!	1
   A vén anyó már irígyelni kezdé	1
   A barátságot, amelyet kötének,	1
   Irígyelé, hogy a kutya	1
   A gyermeket jobban szerette, mint őt,	1
   És sokszor megveré, s midőn az állat	1
   Fájdalmában keservesen vonított,	1
   A gyermek sírt, zokogva sírt.	1
   És a vénasszony elkergette végre	1
   A háztul a jó állatot,	1
   Több ízben elkergette, de	1
   Az visszajött mindannyiszor,	1
   S a kisfiúhoz mindig nyájasabb lett.	1
   Igy élt a gyerek. Már hatéves volt,	1
   S átélte hat századnak nyomorát	1
   És néhány percnek árva örömét.	1
   Ott állt egy utca szögletében egyszer,	1
   S didergett... késő őszi este volt.	1
   Sár volt az utca, s köd a sár felett,	1
   Nehéz komor köd, s ő a sárban ködben	1
   Mezítláb és hajadonfővel állt,	1
   S az elmenőkhöz nyöszörögve	1
   Nyujtotta sárga kis kezét.	1
   Ugy ment be hangja a szivekbe,	1
   Miként egy égő fájdalom,	1
   Mint a harang szava,	1
   Mely haldokló ember számára szól.	1
   Egy vén mogorva úr	1
   Megállt mellette s hosszan nézte őt,	1
   Hosszan, merően, átfuró szemekkel.	1
   A gyermek elszaladni készült.	1
   "Megállj!" morgott reá az úr.	1
   A gyermek állt s moccanni sem mert,	1
   S az úr kérdé: "vannak szülőid?"	1
   "Va..." azt akarta mondani,	1
   Van anyja, aki éhezik s beteg,	1
   S most halt meg apja,	1
   De e mogorva úr előtt	1
   Nem mert hazudni,	1
   Torkán akadt a szó, azt gondolá,	1
   Hogy ez mindent tud, és így válaszolt:	1
   "Nekem szülőim nincsenek,	1
   Vagy nem tudom, hogy vannak-e?	1
   Mert én talált gyermek vagyok."	1
   "Kövess tehát" szólt a mogorva úr,	1
   S utána indult a fiú.	1
   A vénasszony kilépett rejtekéből,	1
   És rákiáltott: "itt maradsz,	1
   Hazug kölyök!...	1
   Ez a fiú az én fiam, uram!"	1
   "Nagyságos úr," rimánkodott a gyermek,	1
   "Nagyságos úr, én nem vagyok fia.	1
   Mentsen meg engemet, vigyen magával,	1
   Az isten s a szentek nevére kérem!	1
   Meguntam már a koldulást;	1
   Az ő számára kellett kéregetnem,	1
   És engemet koplaltatott,	1
   Hogy csak minél rosszabb színben legyek,	1
   Hogy szánakozzék rajtam, aki lát.	1
   Oh istenem, most is hogy éhezem!"	1
   Igy szólt a gyermek, a mogorva úrra	1
   Fölnéze, s esdeklő szeméből	1
   Könny folyt le, könnyek zápora.	1
   "Oh gaz dög, oh te istentagadó,	1
   Te ördögfának makkja te!"	1
   Rivalt a vén boszorkány a fiúra,	1
   "Te bocskortalpra sem méltó pofa,	1
   Te hazugság kalásza,	1
   Te minden rosz, te semmi jó!	1
   Még hogy nekem koldult, uram fia,	1
   Mikor halálba szégyenlem magam,	1
   Ha kéreget, s e rosz szokása megvan,	1
   Mihelyt elforditom szemem,	1
   És hányszor vertem már meg érte,	1
   Hogy ilyen szégyent hoz reám!	1
   Szegény vagyok, de koldulásra	1
   Nincsen szükségem, mert elélek	1
   Becsületes munkám után.	1
   És még hogy én őtet koplaltatom!	1
   Én! a legjobb falatokat	1
   A szájamtól szakítom el,	1
   S belé tömöm!	1
   De mindez hagyján... még meg is tagad.	1
   Nem fáj a szived, te puruttya lélek,	1
   Te csúf poronty, anyádat megtagadni,	1
   Szülőanyádat? hogy ki nem szakadt e	1
   Szóval belőled a lép és tüdő	1
   S a májad és a zúzád?	1
   A földön nincs jobb nagyanya,	1
   Mint én vagyok, s ő ily rosz unoka!	1
   De már nincs messze az itélet...	1
   Saját tulajdon anyját	1
   Tagadja meg a gyermek,	1
   Édes szülőjét!"	1
   Ennyit darált a vén malom	1
   Egy lélekzés alatt;	1
   Itt a mogorva úr	1
   Szóhoz jutott s szólt:	1
   "Elég már a komédiából,	1
   Különben e bottal némitlak el,	1
   Undok szipirtyó!	1
   Részeg vagy, mint a csap;	1
   Ha kijózanodol,	1
   Jőj hozzám a keresztlevéllel,	1
   (Ott ama nagy házban lakom,)	1
   S a gyermeket elviheted,	1
   De csak ha a keresztlevéllel jősz.	1
   És most hordd el magad... s te	1
   Kövess, fiú."	1
   És a fiú követte az urat,	1
   Koronként vissza-visszanézett,	1
   Azt képzelé, hogy a banya	1
   Már nyúl utána s galléron ragadja;	1
   De az nem mert közelgeni,	1
   Ottan maradt állóhelyében,	1
   Csak öklével fenyegetőzött,	1
   S forgatta égő szemeit, mint	1
   A kovács a tüzes vasat.	1
   Jobban lett dolga a fiúnak,	1
   Nem kellett többé lopnia,	1
   És nem kellett koldulnia,	1
   Milyen boldogság, mily jótétemény!	1
   Csak néha szállt az aggalomnak ölyve	1
   Föléje: hátha a boszorkány	1
   Előjön a keresztlevéllel,	1
   Mi lesz akkor megint belőle?...	1
   És néha szállt a bú galambja	1
   Föléje, ha eszébe	1
   Jutott a hű kutya,	1
   A hálótárs és a barát.	1
   Ennek kedvéért gyakran szinte kész volt	1
   A vén banyához ismét visszamenni,	1
   S koldulni, csakhogy együtt legyenek.	1
   Gyakorta álmodott felőle,	1
   Álmodta, hogy ölelte a kutyát,	1
   S ez nyalta képét és kezét,	1
   S midőn fölébredt s társát nem lelé,	1
   Elkezdett sírni, s hosszan sírdogált.	1
   Midőn hazaért a fiúval a	1
   Nagyságos úr, átadta őt a	1
   Cselédségnek. Kitisztiták őt	1
   A régi szennyből, mely reánőtt,	1
   És régi rongyai helyett	1
   Kapott szép új ruhát.	1
   Mily jólesett neki!	1
   Azt vélte, eddig nem is élt,	1
   Azt vélte, hogy most született.	1
   Ekkor magához hívatá	1
   Az úr, és így szólt szigorún:	1
   "Fiú, e gyermek itt fiam, te őt	1
   Nagyságos úrfinak hivod,	1
   Ő lesz parancsolód,	1
   S te szót fogadsz neki,	1
   Ő lesz az úr, te lész a szolga.	1
   Egyéb dolgod nem lesz, mint szót fogadni,	1
   De ennek pontosan tégy eleget.	1
   Minden szem-intés egy parancsolat;	1
   Ha teljesíted, nem lesz semmi baj,	1
   Lesz enned, innod és ruhád...	1
   Ellenben ócska rongyodat,	1
   Amelyben fölfogadtalak,	1
   Nyakad közé akasztatom,	1
   Aztán mehetsz a nagyvilágba	1
   S koldulsz, mint eddig koldulál."	1
   Szolgált az árva gyermek a	1
   Nagyságos úrfinak,	1
   Mögötte ment, mögötte állt,	1
   Mindig árnyéka volt,	1
   És leste ajka mozdulását,	1
   S alig volt a parancs kimondva,	1
   Midőn már teljesűlt is,	1
   S a jó fiú	1
   Mégis mennyit nem szenvedett!	1
   Mert a nagyságos úrfi	1
   Oly gaz kölyök vala,	1
   Amilyenek rendesen a	1
   Nagyságos urfiak.	1
   Érezteté, hogy ő az úr,	1
   Érezteté, minden nyomon.	1
   Ha száját a leves megégeté,	1
   Kis szolgáját üté pofon;	1
   Ha nem köszönt más nékie,	1
   A kisfiú fejéről	1
   Ütötte le a kalapot,	1
   És ennek markolt üstökébe,	1
   Ha a fésű beléakadt hajába.	1
   S nem volt olyan csín, oly gonoszság,	1
   Mit rajta el nem követett,	1
   Mihelyt eszébe jut vala.	1
   Lábára lépett készakarva,	1
   Aztán ellökte, hogy mért áll az utban?	1
   Sarat kent rá, s aztán nyakon veré,	1
   Amért olyan tisztátalan,	1
   Szemébe önté a vizet, s ha sírva	1
   Fakadt rá, mazna fattyunak nevezte.	1
   Sok szennvedése volt szegény fiúnak,	1
   És napról-napra többet szenvedett,	1
   De tűrte békén bajait,	1
   Tűrt elszántan, miként egy férfiú,	1
   Kiben magas lélek lakik.	1
   S mivégre tűrt, miért el nem hagyá	1
   Kínos helyét, mint gyakran volt eszében?	1
   Ha tudnátok, miért maradt!	1
   Nem a jó étel és a jó ruha	1
   Csalá őt vissza, hogyha útnak indult,	1
   Hogy elbujdossék a széles világba;	1
   Nem volt ő olyan, mint a tyúk vagy a lúd,	1
   Mely elbarangol, s ha megéhezik,	1
   Jóllakni ismét visszamegy helyére,	1
   Mig ellenben a csalogány s pacsírta,	1
   Ha megnyílt börtönének ajtaja,	1
   Ott hagyva a kész és jó eledelt,	1
   Elszáll örökre s megelégszik azzal,	1
   Mit kinn a szabadban talál.	1
   Igy érezett a kisfiú	1
   Mint e szabadba vágyó madarak,	1
   S mégis maradt, mint a tyúk és a lúd,	1
   S ha indult, ismét visszatért!	1
   Mi csalta vissza őt?	1
   A tanulás.	1
   Az úrfi mellett eltanulgatott.	1
   Ott állt mögötte észrevétlenűl,	1
   Könyvébe kandikált,	1
   S a nevelő minden szavára	1
   Figyelmezett,	1
   S mit egyszer megtanúlt,	1
   El nem feledte.	1
   Előbb tudá az írást-olvasást,	1
   Mint a nagyságos úrfi.	1
   És amint szaporodtak évei,	1
   Azokkal szaporodtak	1
   Isméreti,	1
   Mint a szarvas szarván az ágak,	1
   S ő büszke kezdett lenni rája,	1
   S ha a nagyságos úrfi	1
   Bolondokat beszélt szokás szerint,	1
   Kijobbitá magában,	1
   S mosolyga a badar beszédeken.	1
   S a nevelő előtt	1
   Nem tűnt el észrevétlen	1
   A szolga fensősége	1
   Az ifjú úr fölött,	1
   S ha nem tudá	1
   Leckéit a tanítvány,	1
   Azzal piríta rá,	1
   Hogy a szolgával mondatá el,	1
   Ki azt hallás után tanulta meg.	1
   Becsűletére vált ez a fiúnak,	1
   De nem vált örömére, erre nem,	1
   Mert a kevély nagyságos úrfi	1
   Mindannyiszor keményen	1
   Lakoltatá, hogy őt megszégyeníté.	1
   Naponta új és durvább üldözések	1
   Jutottak a szegény fiúnak,	1
   És ő naponta jobban érezé	1
   A szenvedett méltatlanságokat,	1
   S most már, ha megüté az úrfi őt,	1
   Nem teste érezé, de lelke,	1
   Pirúlt, de nem mivelhogy fájt neki,	1
   Hanem mert szégyenlé magát.	1
   Tizenhat esztendős vala.	1
   Minden nap egy-egy sugarat lövelt	1
   Elméje oszladó ködébe,	1
   S minden sugár egy-egy betű volt,	1
   És ilyen írat lett a sok betűből:	1
   "Mi jognál fogva vernek itten engem?	1
   Mi joggal bánt embert az ember?	1
   Különbnek alkotá az isten	1
   Az egyik embert, mint a másikat?	1
   Igazságosnak hirdetik az istent,	1
   Ha igazságos, úgy azt nem tehette,	1
   Úgy minden embert egyformán szeret.	1
   S én többé tűrni nem fogok,	1
   Akármi lesz belőlem.	1
   Táplálatot, ruhát, szállást kapok,	1
   De én ezért szolgálom őket,	1
   S ezzel leróva a jótétemény.	1
   Dolgoztathatnak, erre van jogok,	1
   De a verésre nincs.	1
   Még egyszer fognak csak megütni,	1
   De többször, istenemre, nem!"	1
   Ugy is lett. Első alkalommal	1
   (És várni erre nem kellett sokáig)	1
   Midőn az úrfi rá kezét emelte,	1
   Ekkép kiálta föl:	1
   "Megálljon ön!	1
   Ne bántson többet, mert úgy visszavágom,	1
   Hogy megsiratja holta napjaig.	1
   Elég soká voltam kutya,	1
   Kit verni, rúgni lehetett,	1
   Eztán ember leszek,	1
   Mert ember ám a szolga is!	1
   Megvallom, itt jótéteményt	1
   Rakott egy kéz reám,	1
   De más kéz azt bottal veré le rólam,	1
   És eszerint	1
   Nem tartozunk egymásnak semmivel."	1
   Az úrfi e szokatlan szókra	1
   Elképedett, megmerevűlt,	1
   S tajtékot turva ekkép ordított:	1
   "Hah szolgafaj! hah lázadó gazember!"	1
   És a fiú így válaszolt,	1
   És hangja megvető volt:	1
   "Hm, szolgafaj? ha már a születést	1
   Vesszük, talán az én apám	1
   Különb úr volt, mint minden ivadékod,	1
   S hogy eldobott magától,	1
   Az ő hibája, nem enyém,	1
   S ha minden úr ilyen roszlelkű, mint te,	1
   Jól is tevé, hogy eldobott,	1
   Mert úgy ennek köszönhetem, ha	1
   Becsűletes ember leszek.	1
   És lázadó?... ha lázadás az,	1
   Midőn az ember érzi és kimondja,	1
   Hogy ő is ember, mint akárki más,	1
   Ugy büszkén mondom: lázadó vagyok.	1
   S tudnám csak mindazt, amit érezek,	1
   Ugy, amint érezem, kimondani,	1
   Föllázadnának milliók velem,	1
   S reszketne a világ,	1
   Mint Spartacustól Róma reszketett,	1
   Midőn eltépett láncaikkal	1
   Verték falát a gladiátorok! -	1
   Nagyságos úrfi, isten önnel,	1
   Mi együtt többé nem maradhatunk,	1
   Én önnel mint ember beszéltem,	1
   És hogyha egyszer már	1
   A szolga emberré emelkedik,	1
   Éhen hal meg vagy a bitófán,	1
   De többé szolga nem lesz!"	1
   Ezzel megfordult és kiment,	1
   Örökre ott hagyá a házat,	1
   Hol gyermeksége úgy uszott el,	1
   Mint a virág az iszapos patakban.	1
   Amerre látott, arra indult,	1
   Ment a világba céltalan.	1
   Az ifjúság fölgyúladott szivében,	1
   Ugy égett, mint a fölgyúlt város ég,	1
   Amelyre ráfúj a viharnak	1
   Süvöltő óriása;	1
   S e lángokban milyen csudálatos	1
   Mesés képek keletkezének!	1
   S lelkét e lángok ugy megedzék,	1
   Mint a hámortűz a vasat.	1
   A város végén utolérte őt	1
   Az úrfi nevelője.	1
   Alig lélekzett a jó férfiú.	1
   Sokat futott, hogy utolérje,	1
   Kiverte arcát a veríték,	1
   Törölgeté minduntalan,	1
   Miközben a fiúval így beszélt,	1
   S beszédiben	1
   Nem volt nagyon sok összefüggés:	1
   "Ne, tedd el ezt a pénzt, fiam,	1
   Nekem egy évi jövedelmem,	1
   Tenálad eltart évekig,	1
   Ha jól gazdálkodol.	1
   Nagy ember lesz belőled,	1
   Én mondom azt neked.	1
   Dicsőbb fiút még nem láttam tenálad.	1
   Én szórul-szóra érzem azt, amit te,	1
   De sohasem mertem kimondani.	1
   Féltem tőled s bámultalak,	1
   Midőn beszéltél.	1
   Az isten áldjon minden szavadért.	1
   Tanácsolom, parancsolom,	1
   Igen, parancsolom, fiú, hogy	1
   Tanúlj, végezd az iskolákat,	1
   Különben én	1
   Megátkozlak s megvér az isten.	1
   Te nem magadnak születél,	1
   De a hazának, a világnak.	1
   Azt mondom néked, hogy tanúlj,	1
   Amit különben	1
   Nem is kén mondanom,	1
   Hiszen te úgy szeretsz tanúlni.	1
   És most az isten áldjon meg, fiam,	1
   Légy szerencsés, élj boldogúl,	1
   S emlékezzél meg rólam is koronként,	1
   De ha tanácsomat nem fogadod,	1
   Akkor felejts el engemet."	1
   Lehajlott a fiú,	1
   Hogy megcsókolj' a jó ember kezét,	1
   De ő nem engedé, sőt a fiút	1
   Megölelé s arcát csókolta meg,	1
   S úgy távozott könnyes szemekkel.	1
   Mily jól esett ez a fiúnak,	1
   Szegény fiúnak milyen jól esett!	1
   Ez volt az első szeretet,	1
   Mellyel találkozott.	1
   Tizenhat évig kelle élnie	1
   S kínlódnia,	1
   Mig oly emberre akadott,	1
   Ki nem taszítá el magától,	1
   Ki megölelte őt!	1
   Kiért a városból az ifju.	1
   Midőn kiért a szűk falak közűl,	1
   Azt gondolá: börtönből szabadúlt,	1
   S mohón szivá a tiszta léget,	1
   Az isten legdrágább ajándokát,	1
   Melytől a láb erőt kap és a	1
   Léleknek szárnya nő.	1
   Egyszer sokára visszanézett,	1
   Nagyot haladt már, messze volt a város,	1
   A házak összeolvadának	1
   Egymással, és a barna tornyokat	1
   Elnyelte félig a távol köde,	1
   S méhdongás volt az ezerek zaja.	1
   Az ifjú biztatá magát:	1
   "Tovább, tovább,	1
   Semmit ne halljak és semmit ne lássak	1
   Onnét, hol eddig éltem,	1
   Ha életnek mondhatni éltemet."	1
   S ment, mint aki ostorhegyet fut.	1
   S midőn végkép eltünt a város,	1
   S ott álla ő a végtelenben,	1
   Szabadnak akkor érzé csak magát.	1
   "Szabad vagyok!" kiálta föl,	1
   "Szabad vagyok!"	1
   Többet nem mondhatott,	1
   De könnyei beszéltek,	1
   S jobban mondták el érzeményeit,	1
   Mint nyelve mondta volna.	1
   Oh milyen érzés, milyen gondolat,	1
   Midőn az ember először szabad!	1
   És ment az ifju, egyre ment,	1
   Amerre szép táj csalta, arra	1
   Irányozá lépéseit.	1
   Megbámulá a síkot és hegyet,	1
   A sík mezőt és a hegy erdejét	1
   És mindent, ami csak szemébe tünt,	1
   Mert minden oly új volt előtte,	1
   Először látta a természetet,	1
   A természet szépségeit.	1
   És ott a rengetegben,	1
   A fellegekbe	1
   Ágaskodó bércek között,	1
   Ahol mennydörgés a folyam zugása	1
   S a mennydörgés itéletnap rivalma...	1
   Vagy ott a puszták rónaságán,	1
   Hol némán ballag a csendes kis ér,	1
   S hol a bogárdöngés a legnagyobb zaj...	1
   Ottan megállt az ifju,	1
   Körültekintett áhitattal,	1
   S midőn szemét s lelkét meghordozá	1
   A láthatár fönnségein,	1
   Erőt vett rajta egy szent érzemény,	1
   Letérdepelt s imádkozék:	1
   "Imádlak, isten; most tudom, ki vagy?	1
   Sokszor hallottam és sokszor kimondtam,	1
   De nem értettem nevedet.	1
   A nagy természet magyarázta meg	1
   Hatalmad és jóságodat...	1
   Dicsértessél, dicsértessél örökre!	1
   Imádlak, isten; most tudom, ki vagy?"	1
   Amerre csak ment, mindenütt	1
   Oly szépnek látta a természetet,	1
   De benne mindenütt az embert	1
   Olyan boldogtalannak:	1
   Nyomor s gazság gyötörte mindenütt.	1
   Azt kezdte észrevenni,	1
   Hogy ő nem a legszerencsétlenebb,	1
   És fájt nagyon neki,	1
   Hogy vannak nála szánandóbbak is.	1
   Mindig kicsínyebb lett előtte	1
   Saját baja,	1
   Mig végre végkép elfelejté,	1
   S nem látta és nem érezé azt,	1
   Csak a mások baját,	1
   És homlokát a hideg kőre tette,	1
   S forró keserves könnyeket sírt.	1
   Eszében tartá, mit szivére	1
   Kötött a jámbor nevelő,	1
   Midőn bucsút vett tőle	1
   És pénzt adott neki;	1
   Eszében tartá ezt az ifju	1
   S nem hagyta teljesítlenül.	1
   Beállt az iskolába,	1
   S tanúlt szorgalmasan,	1
   S olyan volt társai körében,	1
   Mint csillagok között a hold.	1
   Azok csodálták őt, de nem szerették,	1
   Lelkének fensősége rajtok	1
   Mint sziklakő nehezkedett,	1
   És ellenében	1
   Irígység és gúny támadott föl,	1
   És rálövöldözé	1
   A sebesítő nyilakat.	1
   "Mért bántotok ti engemet?"	1
   Szólott szelíd jószívüséggel	1
   Gyakorta társihoz,	1
   "Mért bántotok, barátim, engem?	1
   Én nem tanúlok a magam javára,	1
   Tiértetek tanúlok én;	1
   Mit én tudok, higyétek, annak	1
   Más fogja venni hasznát,	1
   Akárki más, csak én nem.	1
   Ha belátnátok lelkem mélyibe,	1
   Ragaszkodnátok hozzám, jó fiúk,	1
   Ugy szeretnétek, mint most nem szerettek,	1
   Mint én szeretlek titeket.	1
   Ha belátnátok lelkem mélyibe,	1
   Általlátnátok gyarlóságtokat,	1
   S nem vagdalnátok a fa ágait,	1
   Mely egykor számotokra hoz majd	1
   Árnyékot és gyümölcsöt,	1
   Szegény rövidlátó fiúk ti!	1
   De majd szerettek még ti engemet,	1
   Szeretni fogtok, istenemre, engem!"	1
   Kacaj követte ilyetén beszédit,	1
   S csak újabb töltésül szolgáltanak	1
   A gúnyolódás fegyverébe,	1
   Amely mindég szivének állt.	1
   És elvadúlt lassanként a világtól,	1
   Mindegyre mélyebben szállott magába,	1
   S kerűlt mindenkit... egy barátja volt,	1
   A senkitől meg nem zavart magány.	1
   Ott élt azon képek között, miket	1
   Üres ábrándoknak tart a világ,	1
   De melyekről ő tudta, hogy azok	1
   Élő valódi lények,	1
   Az ő lelkébe néző	1
   Jövő alakjai.	1
   Ott a magányban buzgón olvasá,	1
   Miként a hívő a koránt	1
   S mint a zsidó a bibliát,	1
   Olvasta ott buzgóan a	1
   Világtörténetet.	1
   Világtörténet! mily csodálatos könyv!	1
   Mindenki mást olvas belőle.	1
   Egyiknek üdv, másiknak kárhozat,	1
   Egyiknek élet, másiknak halál.	1
   Egyikhez így szól s kardot ad kezébe:	1
   "Eredj és küzdj! nem küzdesz hasztalan,	1
   Az emberiségen segítve lesz."	1
   Másikhoz így szól: "tedd le kardodat,	1
   Hiába küzdenél,	1
   Mindig boldogtalan lesz a világ,	1
   Mint ezredévek óta az."	1
   Mit olvasott ez ifiú belőle?	1
   Mit gondolt ő, midőn e könyvet	1
   Becsukta reszkető keze?...	1
   Ezt gondolá:	1
   "A szőlőszem kicsiny gyümölcs,	1
   Egy nyár kell hozzá mégis, hogy megérjék.	1
   A föld is egy gyümölcs, egy nagy gyümölcs,	1
   S ha a kis szőlőszemnek egy nyár	1
   Kell, hány nem kell e nagy gyümölcsnek,	1
   Amíg megérik? ez belékerűl	1
   Évezredek vagy tán évmiljomokba,	1
   De bizonyára meg fog érni egykor,	1
   És azután az emberek belőle	1
   Világvégéig lakomázni fognak.	1
   A szőlő a napsugaraktul érik;	1
   Mig édes lett, hány napsugár	1
   Lehelte rája élte melegét,	1
   Hány százezer, hány miljom napsugár?...	1
   A földet is sugárok érlelik, de	1
   Ezek nem nap sugárai, hanem	1
   Az embereknek lelkei.	1
   Minden nagy lélek egy ilyen sugár, de	1
   Csak a nagy lélek, s ez ritkán terem;	1
   Hogyan kivánhatnók tehát, hogy	1
   A föld hamar megérjék?...	1
   Érzem, hogy én is egy sugár vagyok,	1
   Amely segíti a földet megérni.	1
   Csak egy nap tart a sugár élete,	1
   Tudom, hogy amidőn megérkezik	1
   A nagy szüret,	1
   Akkorra én már rég lementem,	1
   S parányi művemnek nyoma	1
   Elvész az óriási munka közt,	1
   De életemnek a tudat erőt ad,	1
   Halálomnak pedig megnyúgovást,	1
   Hogy én is, én is egy sugár vagyok! -	1
   Munkára hát,	1
   Föl a munkára, lelkem!	1
   Ne légyen egy nap, egy perc elveszítve,	1
   Nagy a föladat, az	1
   Idő röpűl, s az	1
   Élet rövid. -	1
   Mi célja a világnak?	1
   Boldogság! s erre eszköz? a szabadság!	1
   Szabadságért kell küzdenem,	1
   Mint küzdtek érte oly sokan,	1
   És hogyha kell, elvérzenem,	1
   Mint elvérzettek oly sokan!	1
   Fogadjatok, ti szabadság-vitézek,	1
   Fogadjatok szent sorotok közé,	1
   Zászlótokhoz hűséget esküszöm,	1
   S hahogy véremben lesz egy pártütő csepp,	1
   Kiontom azt, kifeccsentem belőlem,	1
   Habár szivemnek közepén lesz is!"	1
   Ily vallomást tett... nem hallotta ember,	1
   De meghallotta odafönn az isten,	1
   Fölvette a szent könyvet, melybe	1
   Jegyezve vannak a martírok,	1
   S belé irá a Szilveszter nevet.	1
   A gyermek ifjuvá lett	1
   S az ifju férfivá.	1
   Esztendő esztendő után	1
   Jött a földet meglátogatni,	1
   S bucsút sem véve, távozának.	1
   Őt sem kerűlték ki az évek,	1
   Elment hozzája mindenik,	1
   S nyomott hagyott arcán, szivén.	1
   Túl volt immár az iskolákon,	1
   Régen kijárta azokat,	1
   És benn volt a világban,	1
   Az életben, az emberek között,	1
   Hol minden lépten meglökik az embert,	1
   S minden lökés egy darabot töröl le	1
   A lélek zománcából	1
   S az orcának szinéből.	1
   Be másnak látta e világot,	1
   Mint amilyennek képzelé!	1
   Naponta kisebbnek tetszett előtte,	1
   Mélyebben sűlyedettnek	1
   Az ember, akit isten	1
   Saját képére alkotott,	1
   Az ember, akinek szemével	1
   A napba kéne néznie,	1
   És e helyett a porba néz,	1
   Mikéntha férgeket keresne,	1
   Hogy tőlök a csuszást tanulja.	1
   És mentül kisebbnek tetszett előtte	1
   Az ember, annyival nagyobbnak	1
   Látá a munkát, amire	1
   Hivatva érezé magát.	1
   De el nem csüggedett.	1
   Tán oly parányit végzett, mint a hangya,	1
   De mint az, olyan fáradatlan volt.	1
   Szűk volt köre,	1
   De e kört teljesen betölté	1
   Lelkének fényivel.	1
   Erkölcse, tudománya néki	1
   Nevet szerzett még iskoláiban,	1
   S midőn e pályát végezé,	1
   Több úr hivá meg őt	1
   Nagy s gazdag hívatalra	1
   Ilyen kecsegtetéssel:	1
   "Szegődjél hozzám; szolga lész, igaz,	1
   De ily urat szolgálni, mint én,	1
   Dicsőség, és azért, hogy	1
   Előttem meghajolsz,	1
   Előtted ezren hajlanak meg.	1
   Más dolgod nem lesz, mint ez ezreket	1
   Nyúznod tehetséged szerint, s e	1
   Könnyű munkából meg fogsz gazdagodni."	1
   Szilveszter megköszönte szépen	1
   E könnyű munkát és így válaszolt:	1
   "Azért, hogy énnekem	1
   Szolgáim legyenek,	1
   Én más szolgája nem leszek.	1
   Én nem kivánom, hogy előttem	1
   Embertársim hajlongjanak,	1
   De ne kívánja tőlem más se, hogy	1
   Előtte én hajoljak;	1
   Nem ismerek nálam kisebbet	1
   S nem ismerek nálam nagyobbat.	1
   S a gazdagságot illetőleg, az	1
   Nekem talán ingyen se kellene,	1
   Annál kevésbbé kell olyan nagy áron,	1
   Hogy érte nyúzzak másokat!"	1
   Ekkép szokott beszélni ő	1
   Levett kalappal, de fölemelt fővel.	1
   El nem fogadta a nagy hívatalt,	1
   De jöttek hozzá szegény emberek,	1
   És meghivák őt falujokba	1
   Jegyzőnek, és az ifju ment,	1
   Ment örömest és boldogan.	1
   S midőn elért a faluba,	1
   S körülvevék őt a lakók,	1
   Igy szólt hozzájok lángoló szemekkel:	1
   "Üdvöz légy, nép! ugy nézz szemembe,	1
   Tanítód és atyád leszek.	1
   A bölcső óta mit vertek fejedbe?	1
   Kötelességidet;	1
   Én megtanítlak jogaidra"	1
   És teljesíté, amit ígért.	1
   Nem a kocsmába jártak ezután	1
   A munkavégzett gazdaemberek,	1
   Mint jártak eddig világkezdet óta;	1
   A faluház előtt karéjba	1
   Állottak, és az ifju jegyzőt	1
   Hallgatták a vén emberek,	1
   És jobban hallgaták, mint papjokat, mert	1
   Papjoknál jobbakat beszélt.	1
   S mit ott tanultak, elvivék haza,	1
   És elbeszélték fiaiknak,	1
   S a jegyző tiszteletben állt.	1
   De két ház volt a faluban, mely	1
   Az ifju apostol fejére	1
   Átkot mondott áldás helyett,	1
   Az a két ház, hol a pap és	1
   Az uraság lakott,	1
   A kastély s a parókia.	1
   Naponta gyűlöltebb és rettegettebb	1
   Lett e két házban a	1
   Jegyző gazdálkodása,	1
   S elpusztulását tervezék, mert	1
   Látták, ha a jegyző marad,	1
   Ugy ők pusztulnak el.	1
   De volt fönn a kastélyban is	1
   Egy lény, ki a nép emberét ugy	1
   Tisztelte, mint a nép maga,	1
   Kinek, midőn az ő dicséretét	1
   Hallotta, jólesett,	1
   Midőn pedig gyalázták, fájt neki.	1
   Ki volt e lény, aki	1
   Oly rosz világitásban is	1
   Megismeré a kép becsét,	1
   S felőle helyesen itélt,	1
   Ki volt ez?... a kastély kisasszonya.	1
   Ki is lett volna más!...	1
   Dicső hely a hölgyek szive,	1
   Önzés előtt bezárva ajtaja,	1
   Ha bejut is, csak lopva jut belé vagy	1
   Erőszak által,	1
   De nyitva áll mindennek, ami szép s jó.	1
   S az üldözött igazság,	1
   Ha mindenhonnan számkivetve van,	1
   Végmenedéket ott talál.	1
   Dicső, dicső hely a hölgyek szive!	1
   Nem is sejté az ifju, hogy barátja,	1
   Hogy pártfogója van	1
   Ott fönn az úri lakban,	1
   S olyan szép pártfogó!	1
   Látá koronként a leánykát,	1
   Midőn az végigsétált a falun	1
   Vagy ablakából nézett a vidékre,	1
   S ha látta őtet, hosszan elmerengett.	1
   Ilyenkor egy csodálatos	1
   Érzés szállotta meg szivét,	1
   Mely hozzá igy beszélt:	1
   "Az ember nemcsak polgár,	1
   Egyszersmind ember is;	1
   Mindig másoknak éljen-e	1
   És sohase' magáért?	1
   Szegény fiu te, mikor élsz magadnak,	1
   Lesz-e idő, midőn magadnak élsz?	1
   Te szétosztod mások közt lelkedet,	1
   Lesz-e, ki néked adja lelkét	1
   Vagy lelkének csak egy darabját	1
   Vagy egy tekintetét csak, amiből	1
   Gyanítanom lehetne legalább,	1
   Mi a boldogság?... oly szomjas szivem, hogy	1
   Fölinna egy záport, s talán	1
   Egy harmatcsepp sem hull reá soha!	1
   Nyugodjál meg sorsodban, jó fiú,	1
   Viseld békén a rideg életet;	1
   Tégy másokat boldoggá, ha lehet,	1
   S maradj magad boldogtalan.	1
   Légy föld, amely gabonát terem,	1
   Hogy mások learassák;	1
   Légy lámpa, mely mig másoknak világít,	1
   Tulajdon életét fogyasztja el."	1
   A jó vagy rosz sors ugy hozá magával	1
   Egyszer, hogy a leányka véle	1
   Találkozott és szóba állt.	1
   Rövid volt a találkozás	1
   És keveset beszéltek,	1
   De attól fogva többször jöttek össze,	1
   Véletlenűl-e vagy tán készakarva?	1
   Sem a lyány, sem a ifju nem tudá.	1
   És egyre hosszabbak levének	1
   S bizalmasabbak a találkozások,	1
   De önmagokról sohasem beszéltek.	1
   Azonban egykor (fölhivá-e a lyány	1
   Vagy csak magától nyílt meg kebele?	1
   Eszébe nem jutott) az ifju	1
   Elmondta életét.	1
   Elmondta, mily magában áll a földön,	1
   Hogy nincsen ember és nem volt soha,	1
   Ki őt testvérnek vagy barátnak	1
   Vagy gyermekének híta volna.	1
   Elmondta, amint rá emlékezett,	1
   Hogy egy tolvaj találta őt az utcán,	1
   Aztán egy koldusnő fogadta föl,	1
   S aztán mint szolga, ugy nevelkedett;	1
   Lopott, koldult és szolgált... így telék el	1
   Gyermek- s ifjúkora.	1
   Elmondta az irtóztató nyomort,	1
   Mely gyermekévein feküdt,	1
   S a lelki szenvedéseket,	1
   Mik ifjuságát terhelék,	1
   S mik a nyomornál még irtóztatóbbak;	1
   S amint lenézett életébe, ez	1
   Örvénybe, melyből fölkapaszkodott,	1
   Amelyben mint egy fekete vizű	1
   Tengerszem, úgy állt kínja özöne:	1
   Elszédült lelke, és szeméből	1
   A könnyek úgy rohantak,	1
   Mint csatatérről a vert hadsereg...	1
   És a lyány véle zokogott.	1
   Még ez nap a leány atyjával	1
   Egy egészen más jelenése volt.	1
   Fölhivatá a büszke földesúr őt	1
   S megleckéztette irgalmatlanúl,	1
   Amért jobbágyait	1
   Tévutra vezeti,	1
   És pártütőket, lázadókat	1
   Csinál belőlök; s azzal végezé,	1
   Ha még tovább is bujtogat,	1
   El fogja csapni őt.	1
   Méltósággal felelt az ifju:	1
   "Uram, kikérem a leckéztetést,	1
   Kinőttem már az iskolából,	1
   De ahhoz szokva még ottan se' voltam.	1
   Ha vétkem van, ha lázitó vagyok,	1
   Ott a törvény, az majd itél fölöttem;	1
   Ha vétkes nem vagyok, mi joggal	1
   Dorgál ön engemet?	1
   És ami az ijesztést illeti,	1
   Az elcsapástól meg nem ijedek;	1
   Annyit mindenhol keresek,	1
   Amennyiből megélek.	1
   De innen én el nem megyek,	1
   Mert itt hasznosnak érzem magamat,	1
   S ön, hogy elcsapjon engemet,	1
   Nem fogja megkisérteni	1
   Saját javának érdekében,	1
   Mert vagy velem jön az egész falu	1
   Vagy ön lesz, aki távozik...	1
   Nem mondom ezt, miként fenyegetést,	1
   Ugy mondom ezt inkább, mint jó tanácsot,	1
   Ki a lakókat ismerem,	1
   S tudom, hogy engem mennyire szeretnek,	1
   És mit nem lesznek értem tenni készek."	1
   Igy szólt az ifju, meghajtá magát s ment.	1
   Következő vasárnapon	1
   Őróla szólt a prédikáció,	1
   Borzadva mondta a hiveknek a pap,	1
   Hogy milyen istentagadó ez ember,	1
   Istentagadó s lázitó!	1
   S ha még tovább is tűrik őt magoknál,	1
   El vannak veszve mind a két világon,	1
   Mert amért lázitóval cimborálnak,	1
   Legyilkoltatja őket a király,	1
   S az istentagadó barátait	1
   Halál után az ég be nem fogadja.	1
   Intette, kérte őket, hogy	1
   Javuljanak, míg van idő,	1
   Mig rájok nem jön a vész, az itélet.	1
   Könnyezve kérte, hogy tekintsék földi	1
   És másvilági boldogságukat,	1
   Ne válasszák a halált és a poklot	1
   Az élet és az üdvesség helyett!	1
   Bőszülten hagyta el a nép	1
   A templomot,	1
   (Az isten és a béke házát)	1
   S vadállatként rohant az ifjuhoz,	1
   Kit tennap még atyjának nevezett,	1
   S reáparancsolt: holnap ilyen tájig	1
   Ha itt látják, tüstént agyonverik.	1
   Beszélt az ifju, amint tőle telt,	1
   Beszélt oly lelkesen, mint még soha.	1
   Hiába. Ahol pap emelt szót,	1
   Ott az igazság megfeszíttetik,	1
   Az igazság szörnyethal ott. A pap	1
   Minden szavára	1
   Egy ördög áll elé,	1
   S az ördög nem hatalmasabb,	1
   De ékesebb szólásu, mint az isten,	1
   S ha tettel győzni nem tud,	1
   Tud elcsábítani. -	1
   Káromkodó fenyegetéssel	1
   Hagyá el az ifjút a nép.	1
   Egy pillanatra meg volt lelke törve,	1
   Kétségbeejtő eszmék ültenek	1
   Megnehezűlt fejére,	1
   Mint a holttestre a hollósereg.	1
   "Ez hát a nép!" kiálta föl,	1
   "Ez hát a nép, amelyet én imádok,	1
   Amelyért élek s halni akarok!	1
   Ilyen volt ezredév előtt...	1
   De semmi, semmi, ezredév után	1
   Majd nem lesz ilyen; még most gyermek ő, kit	1
   El lehet könnyen bolondítani,	1
   Majd meg fog érni, férfi lesz belőle,	1
   S éppen mert gyermek, gyámolítni kell.	1
   Nincs mit csodálni, ősidőktül óta	1
   Azon valának papok és királyok,	1
   E földi istenek,	1
   Hogy vakságban tartsák a népet,	1
   Mert ők uralkodni akarnak,	1
   S uralkodni csak vakokon lehet.	1
   Szegény, szegény nép, mint sajnálom őt,	1
   S ha eddig küzdtem érte, ezután	1
   Kettős erővel fogok küzdeni!"	1
   Beállt az est, beállt az éj,	1
   Utolsó éje itt az ifjunak.	1
   Ott a fasornak árnyékában áll,	1
   S fölnéz a kastély amaz ablakára,	1
   Amelybül a leány szokott kinézni.	1
   De puszta most ez ablak,	1
   Nincs ott virága, nincs ott a leány,	1
   S az ifju mégis néz föl, néz merően,	1
   Mint egy kővévált sírontúli szellem;	1
   Arcára halovány fátyolt borított	1
   A csendes bánat és a holdvilág.	1
   Egyszer megfogva érezé kezét...	1
   Az első percben észre sem vevé	1
   Az érintést, úgy elgondolkodék...	1
   Midőn megfordult, oldalánál	1
   Azt látta, akit ott fönn keresett.	1
   "Kegyedre vártam," szólt az ifju,	1
   "Kegyedre vártam, azt reméltem,	1
   Hogy mégegyszer meglátom ablakánál,	1
   Egy néma búcsút küldök föl szememből,	1
   Aztán örökre távozom.	1
   Reményemen túl jó a sors,	1
   Ajkam beszélhet szemeim helyett,	1
   S kezem foghatja e kedves kezet.	1
   Isten veled, te drága, drága lény, te	1
   Egyetlenegy a nagyvilágon, aki	1
   Barátodnak neveztél engemet	1
   S akit barátomnak szabad nevezni.	1
   Emlékim nincsenek nekem,	1
   Magad fogsz állani szivemben,	1
   Mint a szegény kunyhó falán a szentkép,	1
   Amely előtt estenként térdepel	1
   Jámbor lakója és imádkozik;	1
   De hogyha telve volna szívem,	1
   A legdicsőbb emlékek kincsivel,	1
   Kiszórnám azt e pillanatban mind,	1
   S téged hagynálak benne egyedűl.	1
   Isten veled!... ha hallod híremet,	1
   Ha szépeket mond majd a hír felőlem,	1
   Hidd el, hogy a te érdemed lesz az.	1
   Azért törekszem jónak s nagynak lenni,	1
   Nehogy megbánd és szégyeneld, sőt	1
   Ellenkezőleg büszke légy reá,	1
   Hogy engemet barátodnak fogadtál.	1
   Isten veled, lelkem védangyala!"	1
   Indult az ifju és ment volna, de	1
   Kezét tartotta a leány	1
   És görcsösen szorítá...	1
   Beszélni vágyott s elhagyá a hang,	1
   Hoszú szünet telt el bele,	1
   Mig akadozva ekkép szólhatott:	1
   "Isten veled... menj... menj, isten veled,	1
   Te ifjak legnemesbike!	1
   Menj... bár mehetnék én is teveled,	1
   Mennék örömmel, édesörömest.	1
   S nem látjuk egymás soha-soha többé?	1
   Lehullsz egemről, fényes csillagom?	1
   Mert én szeretlek tégedet,	1
   Ki kell ezt mondanom,	1
   Hogy ki ne vesse lelkemet belőlem,	1
   Mint a Vezúv a lángoló követ.	1
   Szeretlek, és tied nem lehetek!	1
   De istenemre,	1
   Ha a tied nem, másé sem leszek!	1
   Vedd e gyürűt... e jegygyürűt...	1
   Elébb fog széjjeltörni benne	1
   Ez a gyémántkő, mint az én hüségem.	1
   Isten veled, szép álma életemnek!"	1
   Az ifiúra a mennyország	1
   Szakadt le üdvösségivel,	1
   Leomlott a leány előtt	1
   S ölelte és csókolta térdeit. -	1
   Másnap, midőn a falut elhagyá,	1
   Utjában százszor s százszor nézte meg	1
   A gyűrűt, mert csak amikor	1
   Ezt látta, akkor nem kételkedék,	1
   Hogy a múlt éji jelenet valóság	1
   S nem lázas lelke őrült álma volt.	1
   Utját (miért, miért nem?	1
   Nem tudta maga sem)	1
   A fővárosnak vette, hol	1
   Lopott, koldult és szolgált egykoron.	1
   A külvárosban ott	1
   Egy kis padlásszobát	1
   Bérelt ki, s nem tudá még,	1
   Mihez fog kezdeni?	1
   Egyszer kopognak ajtaján,	1
   S bejött egy fátyolos hölgy...	1
   Midőn belépett, fölveté a fátyolt,	1
   Némán és mozdulatlan állt...	1
   Az ifju szédelgett... megállt esze...	1
   Barátnéját ismerte meg.	1
   "Utánad jöttem," szólott a leány,	1
   "Utánad jöttem... ha terhedre van,	1
   Kiútasíthatsz e szobából,	1
   Ne félj, hogy rosz neven veszem,	1
   Akkor leűlök ott kinn a küszöbre,	1
   És ott ülök, mig megreped szivem.	1
   Utánad jöttem, nem maradhaték,	1
   Nyomodban voltam mindenütt,	1
   Egész idáig, és most itt vagyok.	1
   Szólj, mit teszesz velem?"	1
   Az ifju kebelére hajlott,	1
   S együtt zokogtak hosszan, boldogan.	1
   "Nem űzesz el hát?" szólott a leány,	1
   "Veled maradhatok?... veled leszek, hogy	1
   Enyém legyen fájdalmaid fele	1
   S a tied legyen minden örömem!	1
   Együtt tűrök veled	1
   Bút és nyomort,	1
   S ha egyszer zúgolódom,	1
   Ne hidd azontúl, hogy szeretlek,	1
   Hogy valaha szerettelek!"	1
   Együtt maradtak, mint férj s feleség;	1
   Nem pap kötötte össze őket,	1
   Hanem az isten és a szerelem.	1
   Nem esküvének egymásnak hüséget,	1
   Nem vették e szót ajkaikra,	1
   Ott benn hagyák azt	1
   Szivök mélyében érintetlenűl,	1
   Ahol s ahogy kell annak lennie,	1
   S azért maradt oly tiszta, mint a	1
   Csillag, melyhez még lélekzet sem ér.	1
   És boldogságban teltek a napok,	1
   A hónapok... nem tudta a világ, hogy	1
   Ők élnek-e? s ők nem tudták,	1
   Van-e világ kivűlök?	1
   De végre fölszólalt az ifjuban	1
   A lélek, és ezt mondta szigorún:	1
   "Ébredj, ébredj, te nem magadnak,	1
   Te másokért születtél!	1
   Felejted hívatásodat?	1
   Föl, föl, fiú, kezdj a dologhoz!"	1
   És szólt hozzá még szigorúbban is	1
   Egy hang, a házi gond:	1
   "Föl a dologra, mert különben	1
   Koplalni fogtok mind a ketten	1
   S maholnap mind a hárman."	1
   Dolgozni kezde, írt,	1
   Ugy írt, amint sugalta lelke,	1
   Hozzája méltón, szabadon.	1
   Egy szerkesztőhöz vitte művét,	1
   Átolvasá az, és így válaszolt:	1
   "Nagy ember ön, uram,	1
   S a mellett nagy bolond!	1
   Nagy ember ön, mert ez dicső remekmű,	1
   Ennél különbet még Rousseau sem írt;	1
   És nagy bolond ön, mert azt képzeli,	1
   Hogy ezt a munkát ki lehet nyomatni.	1
   Sosem hallotta ön hirét	1
   A cenzurának?... hogyha nem,	1
   Hát megmondom, mi az?	1
   Az a pokol cséplője, mely alá	1
   Kévéinket kell tartanunk, s ez	1
   Az igazságot, a magot	1
   Kicsépeli belőle, aztán	1
   Az üres szalmát visszadobja,	1
   S ezen rágódik a közönség.	1
   Ha ön nem hisz szavamnak, ám	1
   Próbálja meg, s én minden szem magért,	1
   Amely kévéjében marad,	1
   Egy ón golyót nyelek le.	1
   Ha azt akarja ön, hogy e	1
   Cséplő alá ne jusson,	1
   Ne gabonát, de maszlagot	1
   Termesszen, mely kábít, bolondít,	1
   Ezt mindenestül,	1
   Kitálalhatja ön,	1
   Sőt érte még meg is dijazzák."	1
   Bódultan tért az ifju vissza, mintha	1
   Falnak ment volna egyenest fejével.	1
   Asztalhoz űlt, és föltevé magában,	1
   Hogy szép lágyan, szelíden ír	1
   S olyan simán, hogy a cenzor keze	1
   Elsiklik rajta, mint a bársonyon.	1
   Midőn müvét bevégezé,	1
   Azt vette észre, hogy még szabadabb,	1
   Még keserűbb, mint először vala.	1
   S így tizszer, százszor ujra s ujra írt,	1
   Aztán eltépte, belátván, hogy a	1
   Kerékvágásba csak nem jön bele.	1
   És meggyőződék végre is,	1
   Hogy ami kinyomathatik,	1
   Abból nem fog tanulni senki,	1
   És amiből lehet tanulni,	1
   Az nem jut napvilágra.	1
   "Irtóztató!" kiálta föl	1
   "Nincs mód tehát, hogy meghallják szavam?	1
   Lelkem tüzét, mely a világot	1
   Gyujtotta volna föl,	1
   Magamba kell hát fojtanom,	1
   Hogy önmagát eméssze el?	1
   És élnem is kell... mibül élek?	1
   Vagy megtagadjam elvemet?	1
   Azt a szentséges elvet?	1
   Odaszegődjem a gazokhoz,	1
   Az emberiség ámitóihoz?	1
   Nem, istenemre, nem!	1
   Inkább szeméten éhen veszek el,	1
   Inkább ugy végzem éltemet,	1
   Amint elkezdtem azt,	1
   Lopok, szolgálok, koldulok,	1
   Mint egy betűt írjak, mi nem	1
   Lelkem forrásából fakadt,	1
   Mint gondolatim legkisebbikére	1
   Hamis pecsétet üssek! -	1
   Isten hozzátok, gondolatjaim, ti	1
   Befalazott rabok,	1
   Legyen fejem börtön s koporsó	1
   A számotokra... oh de nem,	1
   Ti nem halhattok ott el;	1
   Eljő a nap, mert el kell jőnie,	1
   Midőn kinyíl e börtön ajtaja,	1
   S ti bejárjátok a kerek világot.	1
   S fényt és meleget visztek magatokkal,	1
   Miként a nyári nap sugárai!"	1
   És így az ifju	1
   Nyugonni hagyta gondolatjait,	1
   S hogy a kenyérből ki ne fogyjon,	1
   Másoknak gondolatjait	1
   Másolgatá. Keserves munka,	1
   Tán a favágásnál keservesebb.	1
   Elkezdte reggel s este végezé	1
   S gyakorta éjszakáit is	1
   A lámpa fénye látta elhaladni,	1
   S előbb aludt el ez, mint ő,	1
   És ennyi fáradás után is	1
   Elégszer állt az asztal üresen	1
   És ablakára a fehér hideg tél	1
   Elégszer festett jégvirágokat,	1
   S a nő szemében megfagyasztá	1
   A könnyeket... de nem fagyaszthatá meg	1
   Örök hevű érzelmeit.	1
   Igy jöttek évek, mentek évek;	1
   S megszaporodott a család,	1
   Hárman levének s nemsokára négyen,	1
   És négyszeres lett a nyomor	1
   Ott fönn a kis padlásszobában,	1
   Melynek falát	1
   Csikosra festé az eső	1
   És kicifrázta a penész,	1
   Hol most egy ágyban hárman alszanak,	1
   Két gyermekével az anya,	1
   És láboknál a földön	1
   A durva szalmazsákon	1
   A férfiú... a fölkelő nap	1
   Első sugára homlokára száll,	1
   Miként egy arany koszorú, miként egy	1
   Fényes meleg csók isten ajakárul.	1
   Egyenként ébred a család, először	1
   A férj, ki legkésőbb aludt el,	1
   Aztán az anya, azután	1
   A kisfú... s a csecsemő?	1
   Ez még nem ébred, mélyen alszik...	1
   Testvére s a szülők lábujjhegyen	1
   Járnak, s beszédök csendes suttogás.	1
   Hogy el ne verjék a kisdednek álmát.	1
   Jó testvér, jó szülők,	1
   Miért e halk járás, e suttogás?	1
   Dobogjatok, tomboljatok,	1
   Lármázzatok... ne féljetek,	1
   A kisded föl nem ébred,	1
   Mert nem hallják a lármát a halottak...	1
   A kisded halva van, éhenhala!	1
   Mit érezhet, mit érez a szülő,	1
   Midőn meglátja, hogy szülötte meghalt?	1
   Hát még azon szülő, kinek	1
   Éhen veszett el gyermeke,	1
   Szép ártatlan kis gyermeke?	1
   Ha jobbkezének erejét	1
   Az én kezembe öntené az isten,	1
   Leírhatnám-e úgy is azt a kínt,	1
   Mely a szegény asszony szivét	1
   Ezer körömmel szaggatá?	1
   Hagyjátok őt a holttetemre	1
   Borúlva sírni, sírni, sírni,	1
   Zokogni, fölüvölteni,	1
   A fájdalomnak mély örvényiből	1
   A magas égre fölkiáltani,	1
   S az isten arcát káromlással, a	1
   Lélek sarával meghajítani!...	1
   Hagyjátok őt, hagyjátok őt,	1
   Ne bántsátok szent őrjöngésiben.	1
   A férfi néma fájdalommal	1
   Állt a kicsiny halott előtt,	1
   Avvagy, ki tudja, tán örömmel?	1
   Örömmel, hogy kiszenvedett.	1
   A kisfiú pedig merően	1
   Nézé testvérét, és azon	1
   Gondolkodék, hogy ő is ilyen	1
   Halvány, ilyen fehér és mozdulatlan	1
   Leszen, ha majd meghal, ha többé	1
   Nem éhezik. -	1
   Lassan, lassan, de csak lefolytak	1
   Egymás után az órák, és az asszony	1
   Keserve meghalt kisdedére	1
   Ájulva vagy meghalva omlott,	1
   És szíve megkönnyebbedett,	1
   S lelkének fölvert habjai	1
   Nem ostromolták többé az eget,	1
   Csak halkan rezgedeztek,	1
   Mint a szellőben a kalászok.	1
   Ölébe vette a halottat	1
   S szelíden ringatá,	1
   És félig énekelve suttogott,	1
   Miként az erdő lombjai	1
   Az őszi alkonyatban:	1
   "Alszol, kicsiny	1
   Kis magzatom:	1
   Mit álmodol?	1
   Mondd meg nekem.	1
   Szép álmokat	1
   Látsz, úgyebár?	1
   Hisz még nem a föld	1
   Ölében alszol,	1
   Anyád ringat még,	1
   Anyád ölel. -	1
   Aludj, aludj,	1
   Szép gyermekem,	1
   Fehér virág,	1
   Fehér sugár,	1
   Kit elnyel a	1
   Fekete föld. -	1
   Pirúl az ég,	1
   Megcsókolá	1
   Az alkonyat;	1
   Megcsókolom	1
   Én arcodat,	1
   S ez nem pirúl,	1
   Mért nem pirúl?	1
   Csak egyszer is	1
   Mosolyognál még	1
   Reám, anyádra,	1
   Lelkem szive,	1
   Kis magzatom! -	1
   Zöld sírhalom...	1
   Fehér kereszt...	1
   Alatta te...	1
   Fölötte én...	1
   Mi hulldogál rá?	1
   Nem az eső,	1
   Az én könyűm. -	1
   Hallgassatok, ti	1
   Ákácfa-lombok	1
   A temetőben,	1
   Kis gyermekemmel	1
   Beszélgetek,	1
   Szépet beszélünk,	1
   Hallgassatok. -	1
   Nem fáj fejed?	1
   Nem fáj szived? nem	1
   Nehéz a föld? mely	1
   Fölötted áll.	1
   Mi volt lágyabb, az	1
   Én karjaim	1
   Vagy a koporsó?...	1
   Aludj, aludj,	1
   Szivem galambja,	1
   Jó éjszakát,	1
   De egyre kérlek:	1
   Álmodj felőlem,	1
   Legyünk együtt."	1
   S mig így altatta a holt gyermeket,	1
   Mellette maga is elszenderűlt,	1
   S míg ő aludt, a férj azon tünődék,	1
   Miből szerez koporsót?	1
   Miként ásatja meg a sírt?	1
   Egy árva fillér sem volt birtokában.	1
   Körültekintett a szobában,	1
   Ha tán találna valamit,	1
   Amelynek egy kis becse van,	1
   Hogy azt eladja... semmi, semmi sem volt!	1
   Mi jött eszébe, hogy e gondolatra	1
   Elsápadt és megreszketett?	1
   Ujján a gyűrüt pillantá meg,	1
   Lelkénél drágább jegygyürűjét...	1
   Ezt kell tehát eladnia,	1
   Hogy meztelen ne menjen	1
   A földbe gyermeke?	1
   E drága kincstől kell elválnia,	1
   Melyet szeménél jobban őrizett,	1
   Mit ujjáról le nem szakíthatott	1
   Olyan sok évnek oly sok nyomora;	1
   El kell most végre tőle válnia?	1
   Hajszálai őszültenek meg	1
   A gond miatt... s nem volt más menedék!	1
   Midőn ujjárul a gyürűt levonta,	1
   Olyan volt, mintha kebléből a szívet	1
   Szakítanák ki gyökerestül...	1
   Ketté lett vágva multja és jelenje,	1
   Fölbontatott a híd, mely a tavaszt	1
   A télhez kapcsolá,	1
   Eltört a lépcső, melyen a	1
   Földről a mennybe járt!	1
   De meg kellett történnie,	1
   Hogy meztelen ne menjen	1
   A földbe gyermeke. -	1
   Szépen temették el a kisdedet.	1
   Keményfából volt a koporsó,	1
   A szemfedő selyemből,	1
   És sírhalmához nagy követ tevének,	1
   Mert drágán kelt el a gyürű,	1
   S árát rákölték mind a temetésre...	1
   Lelkére nem vehette a férj,	1
   Hogy jegygyürűje árából csak egy	1
   Garast is tartson meg kenyérre,	1
   Bár erre olyan nagy szüksége volt.	1
   Méreggé vált vón benne e kenyér,	1
   Mely őt megölte volna,	1
   És néki még soká kell élnie!	1
   Megmondta ő, hogy gondolatjai	1
   Fejében nem halhatnak el,	1
   Hogy eljön a nap, amidőn	1
   Ezek kijőnek börtönükből,	1
   S bejárják a világot.	1
   És úgy történt. Amit sok évi	1
   Erőködés meg nem hozott, amért	1
   Hiába volt olyan sok fáradás,	1
   Meghozta egy véletlen pillanat.	1
   Egy titkos nyomdát fedezett föl	1
   Alant: elrejtve föld alá,	1
   S ott kinyomatta műveit.	1
   Mi volt ezen müvekben? az,	1
   Hogy a papok nem emberek,	1
   De ördögök,	1
   S a királyok nem istenek,	1
   Hanem csak emberek,	1
   És minden ember ember egyaránt,	1
   S az embernek nemcsak joga,	1
   Hanem teremtőjéhezi	1
   Kötelessége is	1
   Szabadnak lennie,	1
   Mert aki isten legszebb adományát	1
   Meg nem becsűli,	1
   Magát az istent sem becsűli az!	1
   Kijött a könyv, s ország-világban	1
   Ezrével olyan gyorsan terjedett el,	1
   Mikéntha villám hordta volna szét.	1
   Mohón nyelé el a szomjas világ	1
   E tiszta enyhitő italt,	1
   És lelke tőle megfrisült,	1
   De elsápadt a hatalom, kiűlt	1
   Ráncokba szedett homlokára a düh,	1
   És elmennydörgé haragos szavával:	1
   "Ez lázitó könyv!	1
   Vallást s fölséget sért.	1
   Szerzőjének lakolnia	1
   Kell a törvény szerint."	1
   És a megrémült nép utánamondá:	1
   "Valóban, e könyv lázitó,	1
   Vallást s fölséget sért.	1
   Szerzőjének lakolnia	1
   Kell a törvény szerint.	1
   A törvény szent és sérthetetlen!"	1
   S szerzője rémesen lakolt.	1
   Az utca közepén	1
   Fogták el őt, s elhurcolák.	1
   "Megálljatok," szólt esdekelve,	1
   "Oh irgalom, megálljatok!	1
   Nem akarok én menekűlni,	1
   Mindenhová megyek nyugodtan,	1
   Csak egy kevéssé várjatok.	1
   Nézzétek azt az ablakot,	1
   Az én szobámnak ablaka,	1
   Ott nőm és gyermekem lakik.	1
   Vezessetek hozzájok egy,	1
   Csak egy rövid kis pillanatra,	1
   Mig egyszer ölelem meg őket	1
   S egy isten-hozzádot mondok nekik,	1
   Aztán nem bánom én, hurcoljatok,	1
   De én bucsú nélkül nem mehetek.	1
   Inkább megyek le a pokolba	1
   A búcsuzás után,	1
   Mint föl a mennybe búcsu nélkül.	1
   Nem vagytok férjek és apák?	1
   Mit mondanátok, és mit érzenétek,	1
   Ha véletek mások bánnának így?	1
   Nekem nincs senkim a kerek világon,	1
   Csak nőm és gyermekem,	1
   És őnekik sincs a világon	1
   Kivűlem senkiök, de senkiök;	1
   Eresszetek, jó emberek,	1
   Eresszetek, hadd lássuk egymást	1
   Még egyszer és talán utószor.	1
   Ne rajtam szánakozzatok,	1
   De őrajtok, hisz ők ártatlanok,	1
   Hisz nem vétettek ők	1
   Sem a törvénynek, sem tinektek,	1
   Ne öljétek meg őket!...	1
   Oh istenem, ha szavaimra	1
   Nem indultok meg, könnyeim	1
   Indítsanak meg... e könyűk	1
   Szivem vérének cseppjei,	1
   Halálveríték lelkem homlokáról!"	1
   Zokogva térdepelt le,	1
   S mint szebb időkben egykor kedvesének,	1
   Most a poroszlók térdeit ölelte,	1
   De ők kegyetlen, gúnyos röhögéssel	1
   Emelték őt fel s vitték a szekérhez,	1
   Mely ott az ő számára állt.	1
   Midőn látá, hogy nem használ a szép szó,	1
   Düh szállta meg, s előszedé	1
   Testének minden erejét, hogy	1
   Erőszak által győzzön, menekűljön.	1
   Oroszlánbátorsággal és	1
   Őrült erővel küszködött,	1
   De hasztalan! legyűrték, megkötözték.	1
   S bedobták őt a szekér mélyibe.	1
   Ott ordított, mint a vadállat,	1
   Ordított ilyen átkokat:	1
   "Átok reátok s maradékitokra,	1
   Ti emberbőrbe öltözött,	1
   Sátánokkal bélelt fenevadak,	1
   Kiknek keblében szív helyett	1
   Undok varangyos béka van!	1
   Borítsa el pofátokat	1
   A fekély olyan vastagon,	1
   Mint a gazság van lelketek felett,	1
   És aztán faljanak föl a	1
   Szemétdomb férgei!	1
   Átok reátok és királyotokra,	1
   Kinek nevében az erényt	1
   A mészárszékre viszitek!	1
   Átok reád, bitang lator király,	1
   Ki istennek tartod magad,	1
   S ördög vagy, a hazugság ördöge!...	1
   Ki bízta rád a milliókat?	1
   Farkasra a nyájat ki bízta?	1
   Kezed vörös, mint bíborod,	1
   Arcod sápadt, mint koronád,	1
   Szived fekete, mint a gyász,	1
   Mely műveid után huzódik,	1
   Miként az esti hosszu árnyék.	1
   Meddig bitorlod még a	1
   Rablott hatalmat, rablott jogokat?	1
   Lázadjanak föl, mint az óceán,	1
   Alattvalóid, és ha zsoldosidnak	1
   Százezrivel kiállasz ellenök,	1
   Ne adja isten, hogy meghalj vitézül	1
   Ott a csatán, mint illő férfiúhoz;	1
   Te légy, ki megkezdd gyáván a futást,	1
   Fuss és bújjál el trónusod alá,	1
   Mint ágy alá a megszeppent kutya,	1
   Onnan kotorjanak ki és kacagva	1
   Köpködjenek könyörgő szemeidbe	1
   A gyermekek s vénasszonyok,	1
   S kik egykor lábad csókolák,	1
   Azoknak csókold majd te lábait,	1
   Azok rugdossák ki egyenként	1
   Vigyorgó fogadat,	1
   Azok rugdossák ki belőled a	1
   Nyomoruságos hitvány életet!	1
   Dögölj meg oly kétségb'esetten,	1
   Amilyenné engem tevél!...	1
   Oh nőm... oh gyermekem..."	1
   Aludt-e s most fölébredett? vagy	1
   Eszét veszíté s ez most visszajött?	1
   Egy óra vagy több hónap óta volt	1
   Magán kivűl?... Szilveszter nem tudá.	1
   Gondolkodék, gondolkodék,	1
   Mi történt és mi történik vele?	1
   Körűlnézett, nem láta semmit,	1
   Sötét volt, éktelen sötét.	1
   Igy szólt magában: "Éj van csakugyan,	1
   Aludtam s álmodám,	1
   Álmam csak félig jut eszembe,	1
   De az borzasztó egy álom vala,	1
   El sem beszélem hitvesemnek,	1
   Nem háborítom föl vele.	1
   Csak már viradna, ily nyomasztó	1
   Éjem tán még nem volt soha.	1
   Alszol, szerelmem? alszol, kedvesem?...	1
   Alszik bizonnyal, mert nem válaszol.	1
   Aludjatok, szeretteim,	1
   Aludjatok szép csendesen.	1
   S mégsem virad! mikor fog már viradni?	1
   Megfojt e sűrü vastag éj!	1
   Emeld föl, hajnal, fényes arcodat,	1
   Vagy csak mutasd meg ujjadnak hegyét...	1
   Ugy ég a homlokom, mikéntha	1
   Egy tűzokádó hegy vón a fejemben;	1
   Majd szétröpűl az agyvelőm!"	1
   S hogy megtörölje izzadt homlokát,	1
   Kezét emelte föl... hah,	1
   Mily csörrenés!...	1
   Megcsördült rajta a nehéz bilincs.	1
   Most már mindenre jól emlékezett,	1
   S végigfutott rajt a hideg,	1
   Mint a romok között a szél.	1
   Mindenre jól emlékezett...	1
   Elfogták őt az utca közepén,	1
   S elhurcolák erőnek erejével,	1
   És kedvesét és gyermekét	1
   Nem láthatá, nem mondhatott nekik	1
   Isten-hozzádot, nem tekinthetett	1
   Még egyszer a kedves szemekbe,	1
   Mik boldogsága s gazdagsága voltak!	1
   S most itt van a börtönfalak között,	1
   A föld alatt, ki tudja milyen mélyen.	1
   Mélyebben mint a rothadó halottak	1
   A temetőnek fenekén!	1
   S mikor lát újra fényes napvilágot,	1
   Mikor láthatja újra kedvesit?	1
   Talán soha!	1
   S miért jutott e kárhozat helyére?	1
   Mert amit isten meghagyott neki,	1
   Tudtára adta azt az embereknek,	1
   Hogy egy közös jó van, miből	1
   Egyenlőn jár mindenkinek	1
   A rész, s ez a közös jó a szabadság!	1
   Ki ebbül elvesz egy porszemnyit is	1
   Mástól, halálos vétket követ el,	1
   S azt ki szabad, azt ki kell irtani!	1
   "Oh szent szabadság, érted szenvedek,"	1
   Szólt elözönlő fájdalommal a rab,	1
   "S ha a világban magam állanék,	1
   Mint álltam egykor hosszu évekig,	1
   Nyugodtan ülnék most e kőpadon	1
   S büszkén, mint trónján a bitor király,	1
   S oly boldogan viselném e bilincset,	1
   Mint jegygyürűmet egykor viselém!	1
   De hitvesem van és van gyermekem...	1
   Mi lesz belőlök nélkülem?	1
   Ki fogja eltáplálni őket	1
   Kenyérrel s szerelemmel?	1
   S mi lesz belőlem nélkülök?	1
   Oh szív, ha kővé válni nem tudsz,	1
   Miért meg nem hasadsz!"	1
   Sírt, jajgatott, dühöngött,	1
   És az örök sötétség	1
   Egykedvüleg szemlélte őt,	1
   Míg végre lassacskán elhallgatott,	1
   Kifáradt lelke megadá magát,	1
   És mozdulatlan néma volt s oly	1
   Érzéktelen, mint a kő, melyen ült,	1
   Mint a sötétség, mely reáborult.	1
   Nem érzett, csak gondolkodék,	1
   Alant röpűltek gondolatjai,	1
   Mint a meglőtt szárnyú madár:	1
   "Koporsónak testvére, börtönöm,	1
   Ki épitett, ki fog ledönteni?	1
   Mióta állsz, meddig fogsz állni még?	1
   Ki űlt előttem e rideg kövön?	1
   Ilyen martír, mint én vagyok,	1
   Vagy egy haramja tán?	1
   Itt hamvadott el csontja e helyen	1
   Vagy látta még az isten szép világát?	1
   Szép a világ, az erdők és mezők,	1
   A bércek és a rónaságok, a	1
   Virágok és a csillagok... talán én	1
   Többé nem is látom már ezeket,	1
   Vagy oly későn, hogy akkorára	1
   Még nevöket is elfelejtem...	1
   Ha itt egy évig kéne lennem,	1
   Hol minden perc egy örökkévalóság,	1
   Hol az idő oly lassan ballag el,	1
   Mint két mankóján a vén sánta koldus...	1
   Egy évig? és ha tízig itt leszek,	1
   Tízig vagy húszig vagy többig talán?	1
   Jertek föl hozzám, ti halottak,	1
   Kik egykor e helyen szenvedtetek,	1
   Beszélgessünk egy keveset,	1
   Tanítsatok meg, az időt	1
   Hogyan kell itt eltölteni,	1
   Jertek föl hozzám, ti halottak...	1
   Talán én is halott vagyok már,	1
   S a sírban álmodom... rosz álom...	1
   Halott vagyok, kit élve	1
   Temettek el...	1
   Halott vagyok... már nem dobog szivem...	1
   E reszketés, melyet keblemben érzek,	1
   Beteg lelkem végvonaglása ez."	1
   Végtére megszűnt gondolkodni is,	1
   Nem volt szivében és fejében	1
   Sem érzelem, sem gondolat.	1
   Ott űlt merőbben a szobornál,	1
   S farkasszemet nézett az éjjel,	1
   Mellyel megtömve volt a börtön.	1
   Zsibbadni kezdtek tagjai,	1
   Eszméletét kezdé veszítni.	1
   Feje huzódott lefelé.	1
   S ledőlt hosszában a kövekre...	1
   Elájult-e vagy elaludt?	1
   Soká feküdt ott mozdulatlanúl,	1
   Talán nem véve még lélekzetet sem;	1
   Egyszerre, mintha lőpor által	1
   Vetették volna föl, mikéntha	1
   Égő vasat sütnének oldalához,	1
   Fölugrott, s oly szívszaggató	1
   Hangon, hogy a hideg falak	1
   Utána jajdulának,	1
   Ekkép kiálta föl: "Megállj... megállj!"	1
   S kiterjesztette két kezét.	1
   Soká, soká állott igy, azután	1
   Lankadtan hullatá le kezeit,	1
   Leroskadott ülő helyére,	1
   Fejét keblére hajtá,	1
   S két nagy könyűvel két szemében,	1
   S oly hangon, mintha lelkét	1
   Sohajtaná ki, ezt nyögé:	1
   "Nem állt meg... elment... itt hagyott...	1
   Mindennek vége van!"	1
   Mi lelte őt? ki hagyta itt?	1
   Minek van vége?... álmodott?	1
   Nem álmodott, az nem volt puszta álom...	1
   Valónak képtelenség,	1
   S mégis való!	1
   Amint ott hosszában feküdt, előtte	1
   Egy hölgyalak jelent meg,	1
   Kiben ráismert hitvesére,	1
   Odahajolt melléje,	1
   Fülébe ezt sugá:	1
   "Én már kiszenvedék,	1
   Isten veled!"	1
   S megcsókolá a férfi arcát,	1
   S ez erre ugrott föl... midőn	1
   Kinyíltak szemei,	1
   Még látta kedvesét, de	1
   Egy pillanatnál kevesebb alatt	1
   Eltűnt az, és a börtön, amely	1
   Világos volt, ismét sötét lett,	1
   Mint villámlás után az éjfél.	1
   "Én már kiszenvedék, isten veled!"	1
   Ismételé a hallott szavakat,	1
   "Ezt mondta édes hangja, melyet	1
   Nem hallok én többé soha:	1
   Én már kiszenvedék, isten veled...	1
   Isten veled hát, lelkem lombja te,	1
   Kit rólam lesodort a vész;	1
   Ha téged elvitt, mért hagyott meg engem?	1
   Mit ér, mit ér az ilyen lombtalan fa?	1
   S hová sodort el a vihar?	1
   Hol foglak föltalálni téged	1
   Habár elhervadottan is,	1
   Hogy életemnek maradékát	1
   Szent romjaidnál kisohajtsam!...	1
   Nekem többé nem kell az élet,	1
   Mert célját elveszítém;	1
   Te voltál célja életemnek,	1
   Te általad s te érted éltem,	1
   Szerelmem istenasszonya,	1
   Te egymagad voltál valóság;	1
   A többi? az emberiség, szabadság,	1
   Ez mind üres szó, puszta ábránd,	1
   Melyért bolondok küzdenek.	1
   Te egymagad voltál valóság,	1
   Szerelmem istenasszonya!	1
   És én örökre elvesztettelek!	1
   Föltúrhatom, mint a vakandok, az	1
   Egész földet, nem foglak megtalálni...	1
   Por lesz belőled, mint akárki másból,	1
   Olyan por, mint a többi, nem különb,	1
   És elvegyűlsz közötte, mintha	1
   Növény vagy állat lettél volna csak.	1
   De tűrném veszteségemet,	1
   Békén tűrném ez óriási terhet,	1
   Amíg alatta megszakadnék,	1
   Csak elbucsúztam volna tőle, csak	1
   Egy szót mondhattam volna még neki,	1
   Egy kis rövid szót... vége, vége van,	1
   Az isten ezt sem engedé meg.	1
   Milyen kegyetlen az az isten!	1
   S a balga ember térdet hajt előtte,	1
   Atyjának híja és imádja őt...	1
   Zsarnok vagy, isten, és én	1
   Átkozlak tégedet!	1
   Ott űlsz az égi trónuson hideg	1
   Méltóságodban érzéketlenűl,	1
   Csak úgy, mint itt a földi zsarnokok,	1
   S uralkodol kevélyen, és naponként	1
   Hajnalsugárral s megrepedt sziveknek	1
   Vérével ujra s ujra fested	1
   Királyi széked kopott bíborát!	1
   Légy átkozott, zsarnoknál zsarnokabb,	1
   Amint te megtagadtál engem,	1
   Ugy tagadlak meg tégedet.	1
   Egy rabszolgáddal kevesebb lesz,	1
   Vedd vissza ezt az életet, amelyet	1
   Mint alamizsnát dobtál le nekem,	1
   Vedd vissza és add másnak ismét,	1
   Hadd tengődjék most rajta más,	1
   Nekem nem kell ez alamizsna-élet,	1
   Elédbe vágom azt, hogy összetörjék	1
   Mint a haszontalan cserép!"	1
   Ugy ordított a rab, hogy a sötétség	1
   Megijedett és reszketett belé,	1
   Ezt ordítá, s veszett dühében	1
   Fejét a falhoz vágta és leroskadt,	1
   S a fal megkondult a rémes csapástól,	1
   Mikéntha néki fájna az. -	1
   Ott fekszik a rab, zúzott homlokának	1
   Aludt vérében a kövek felett,	1
   Ott fekszik, és nem halt meg, és él!	1
   Hozzá van nőve a keserves élet,	1
   Hozzája nőtt letéphetetlenűl.	1
   Miként lelkéhez a kínszenvedés,	1
   Mint börtönéhez az örök sötétség.	1
   Tíz éve már, hogy e négy fal között űl!	1
   Tíz év még ott kinn a szabadban is sok,	1
   Hát még ott benn az iszonyú odúban!...	1
   Megnőtt a szakálla és megnőtt haja,	1
   S ő sokszor nézte, nem fejér-e már?	1
   De azt mindig csak feketének látta,	1
   Pedig fejér volt már, mint a galamb,	1
   Csakhogy nem látszott színe a sötétben.	1
   Tíz éve már, s őnéki e tíz év	1
   Egyetlenegy hosszú, végtelen éj volt,	1
   És egyre várta, hogy mikor virrad már?...	1
   Koronként ugy tetszett neki,	1
   Hogy már több század, több évezred óta	1
   Van e helyen, hogy a világ már	1
   Az ítélet napján rég túl vagyon,	1
   Hogy a föld régen elenyészett,	1
   Csak e börtön maradt belőle,	1
   És őt magát e börtönben feledték.	1
   Kihalt immár a szenvedély szivéből,	1
   Nem átkozódék többé isten ellen,	1
   Eszébe sem jutott sem isten,	1
   Sem ember többé nékie,	1
   Kihalt szivéből már a bánat is,	1
   Csak néha sírdogált, midőn	1
   Álmából ébredett, mert	1
   Álmában meg-meglátogatta őt	1
   Ama szép tünemény, örökké	1
   Imádott kedvesének szelleme,	1
   Ki hozzá még a síron túl is oly hű!	1
   De mihelyst fölébredett,	1
   Eltűnt a kedves szép alak,	1
   És sírt a rab, sírt, sírdogált.	1
   De mért nem látogatta meg fia?	1
   Hisz őneki volt fia is;	1
   Mért nem jött ez hozzá soha?	1
   Ezt kérdezé, s ekkép felelt magának:	1
   "Fiam még él bizonnyal, mert ide	1
   Élő nem jön, csak a halott jöhet,	1
   Csak te jöhetsz, szerelmem angyala!	1
   Fiam még él s már nagy lehet,	1
   Azóta rég felnőhetett.	1
   Vajon mi lett belőled,	1
   Szegény árvám, szegény fiam?...	1
   Ki tudj', a szükség mire vitte,	1
   Talán rabló lett s hóhér temeté el...	1
   És hátha apja nyomdokát követte,	1
   És most, mint apja, föld alatt lakik,	1
   Talán ép ebben a börtönben,	1
   Talán épen szomszédom itten?	1
   Fiam, fiam, szeretsz-e engemet,	1
   Emlékszel-e apádra, gyermekem?"	1
   De hallga, mily nesz, mily szokatlan hangok!	1
   Figyelmez a rab, mindinkább figyel,	1
   Ugy elmerűl a hallgatásba,	1
   Hogy lélekzeni sem mer,	1
   S bezárt lelkét e hangok megnyiták,	1
   Mint a virág kelyét a napsugár,	1
   És ajka mosolyogni kezd,	1
   Tíz hosszú esztendő után először!	1
   Madárka szállott a börtön falának	1
   Párkányzatára közel ablakához,	1
   Ott űl a kis madár s dalolgat,	1
   Ah, milyen édesen dalol!	1
   És szólt a rab, vagy csak gondolkodék,	1
   Mert szólni nem mert, nehogy elzavarja	1
   A kedves vendéget szava:	1
   "Oh istenem, mi jól, mi jólesik!	1
   Először hallok ilyen hangokat,	1
   Mióta itt vagyok, pedig már	1
   Nagyon régóta vagyok itt.	1
   Dalolj, dalolj, kis madaram, dalolj,	1
   Eszembe jut dalodról,	1
   Hogy egykor éltem, hogy még most is élek,	1
   Eszembe jut dalodrul ifjuságom,	1
   A régen régen elszállt ifjuság,	1
   E szép tavasz, s ezen tavasznak	1
   Virága, a szép szerelem!	1
   Dalod fölkelti szenvedésimet,	1
   De egyszersmind meg is vigasztal,	1
   S a megvigasztalt fájdalom talán	1
   Még édesebb, mint maga az öröm.	1
   Dalolj, dalolj, kis madaram, dalolj!...	1
   Ki küldött hozzám tégedet?	1
   Ki mondta néked, hogy e falra szállj,	1
   Amelyre nem száll átoknál egyéb?...	1
   Szentséges ég, e sejtelem,	1
   Ez engemet megöl,	1
   Boldogságával öl meg engemet!	1
   Egy sejtelem azt súgja nékem,	1
   Hogy én szabad leszek,	1
   Hogy nem e dögvészes helyen halok meg,	1
   De kinn az isten szép ege alatt...	1
   Te kis madár ott a falon, te	1
   Szabad világnak szabad vándora,	1
   Te a szabadság hírmondója vagy! -	1
   Ez így van, így lesz, nem kételkedem.	1
   Erős légy, szív, ha meg nem tört a bú,	1
   Ne törjön meg majd az öröm.	1
   Valóban úgy lesz. A világ megúnja	1
   A jármot végre s a gyalázatot,	1
   S le fogja hányni, és először is	1
   Kinyitja e sírhalmok ajtait,	1
   S első örömkönyűi	1
   Azoknak orcájára folynak, akik	1
   Itt a szabadságért szenvedtenek.	1
   Te kis madár ott a falon, te	1
   Szabad világnak szabad vándora,	1
   Te a szabadság hirmondója vagy!"	1
   Csikorgott a börtön zárában a kulcs,	1
   A kis madár ijedve szállt tova,	1
   Megnyílt az ajtó és a börtönőr	1
   A rabnak azt mondá: "Szabad vagy."	1
   Följajdult a rab édes örömében,	1
   S odakapott fejéhez, mintha	1
   Eszét ragadta volna meg,	1
   Mely el akarta hagyni őt.	1
   "Megvan!" szólt gyermekes örömmel,	1
   "Megvan! nem hagytam elröpülni,	1
   Nem tébolyodtam meg... tudom,	1
   Mi történt: én szabad vagyok...	1
   Szabad tehát a nemzet, a haza?"	1
   A börtönőr mogorván válaszolt:	1
   "Mi gondod a hazára, golyhó?	1
   Köszönd meg, hogy te vagy szabad."	1
   De a rab ezt nem hallá, mert esze	1
   Már messze, messze járt... bejárta	1
   A félvilágot, azt a sírt kereste,	1
   Amelyben édes kedves hölgy alszik.	1
   "Először is hozzád megyek,	1
   Lelkem halotta," így szólott magában,	1
   "Hozzád megyek; miként te fölkerestél,	1
   Ugy fölkereslek én most tégedet,	1
   Hogy megcsókoljam azt a földet,	1
   Mely néked nyúgodalmat ád!...	1
   Oh, mily soká tart, míg e láncot	1
   Kezem-lábamról leverik;	1
   Ez a néhány perc hosszabb, mint valának	1
   Itt átnyomorgott hosszu éveim!"	1
   Mint anyjának tejét a gyermek,	1
   Olyan mohón, oly édesen	1
   Szivá a szabad levegőt,	1
   S minden lehellet egy-egy kínos évet	1
   Emelt le bágyadt lelkiről,	1
   Míg ez könnyűnek érezé magát,	1
   Mint a pillangó, s szerteröpködött	1
   A természetnek uj virányin	1
   S szivének régi szép emlékein.	1
   Megifjitá a tiszta levegő,	1
   Megifjitá lelkének erejét,	1
   De teste vén és roskatag maradt,	1
   Csak vánszorogva, botra dőlve ment.	1
   Hosszú fehér haját s szakállát	1
   A szellők búsan lengeték,	1
   Tíz év alatt száz évet élt.	1
   Elért a házhoz, melynek egykor	1
   Padlásszobájában lakott,	1
   Merőn megnézett minden embert,	1
   De nem lelt köztök ismerősöket.	1
   Tán új lakók valának, vagy hogy	1
   Nem ismert rájok, elfeledte őket.	1
   Kérdezte: emlékeznek-e	1
   Ama szegény családra, mely	1
   Ott fönn lakott, de már fölötte régen?	1
   Ezek s ezek valának tagjai.	1
   "Ah, én emlékszem, jól emlékezem,"	1
   Szólott egy jámbor öregasszony,	1
   "Szegény menyecske, olyan szép teremtés	1
   És oly jólelkü volt... de férje	1
   Istentelen gonosztevő volt,	1
   Amért aztán meg is lakolt ám,	1
   Elfogták és börtönbe dobták,	1
   S ha meg nem halt, még most is ott van.	1
   Midőn megtudta felesége,	1
   Hogy férjét elfogák, s nem látja többé,	1
   Szörnyethalt, szíve megrepedt.	1
   Én föl nem érem ésszel, oly rosz	1
   Embert hogy lehetett szeretni,	1
   Hogy lehetett meghalni érte."	1
   Szilveszter érzéketlenűl	1
   Hallgatta a beszédet, mintha	1
   Nem ő vón, akiről beszélnek,	1
   S azt kérdezé: "Hová temették	1
   Az ifjú asszonyt, és mi lett fiából?"	1
   "Fiából nem tudom, mi lett?"	1
   Felelt a vénasszony, "nem láttam őt	1
   A temetés után soha.	1
   Hová temették a menyecskét,	1
   Azt sem tudom... szerettem volna	1
   Temetésére menni, de	1
   Épen keresztelőbe hítak."	1
   "Majd megtalálom," szólt magában a férj,	1
   "Majd megtalálom kinn a temetőben,	1
   Megnézek minden sírt egyenként,	1
   Mig az övére akadok."	1
   S elballagott a temetőbe,	1
   Bejárta a sírhalmokat,	1
   Egyiktől a másikhoz ment,	1
   S midőn elvégzé, ujra kezdte,	1
   De kedvesének halmát nem lelé.	1
   Hát semmi, semmi nem maradt utána!	1
   Az a dicső lény elenyészett	1
   Nyom nélkül, mint a napsugár.	1
   Fejfáját a vihar kitépte,	1
   S dombját a zápor elmosá.	1
   Isten neki!...	1
   Fájt, fájt, nagyon fájt a szegény öregnek,	1
   Hogy nem lelé meg, amit keresett, hogy	1
   Könyűiből, amik még megmaradtak	1
   Oly hosszú szenvedés után,	1
   A kedves-édes lény porára	1
   Nem sírhatá le azokat... de	1
   Azzal vigasztalá magát,	1
   Hogy életében	1
   Ez az utósó fájdalom,	1
   Hogy itt örömmel s fájdalommal	1
   Számot vetett örökre,	1
   S ezentul úgy jár a világba', mint	1
   Testetlen árnyék, mint lélektelen test.	1
   Pedig csalatkozott.	1
   Ez nem végső fájdalma volt.	1
   Midőn a börtönből kilépett,	1
   Azt kérdezé: "Szabad tehát	1
   A nemzet, a haza?"	1
   S a feleletre ő nem is figyelt,	1
   Mert szentül hitte, hogy szabad.	1
   És mit tapasztalt nemsokára?	1
   Hogy nemzete, hogy a világ	1
   Még mélyebben van meggörbedve, mint	1
   Tíz év előtt, midőn ő szót emelt;	1
   Az emberméltóság naponta törpül,	1
   És a zsarnokság óriásodik.	1
   Hiába volt hát annyi szenvedés,	1
   Hiába annyi áldozat,	1
   Mit a magasztosabb szivek hozának	1
   Az emberiségnek? haszontalan	1
   Minden törekvés, minden küszködés?	1
   Az lehetetlen, százszor lehetetlen!	1
   E gondolatra megerősödék,	1
   Fölgyúladt benne a kihamvadó tűz,	1
   Görnyedt fejét az ég felé emelte,	1
   A roskadt aggból izmos ifju lett,	1
   És homlokán rejtélyes szándok űlt,	1
   Merész, nagy szándok, elhatározás,	1
   Melytől egy nemzet vagy talán	1
   A nagyvilágnak sorsa függ.	1
   E terv nem új, már ezrek életébe	1
   Kerűlt, de hátha egynek sikerűl,	1
   S ha épen ő ez egy?...	1
   Mélyen titkolta szándokát,	1
   Alunni sem ment mások közelébe,	1
   Nehogy kimondja álmában, nehogy	1
   Megsemmisűljön, ha napfényre jön.	1
   Nem szerzett társakat magához,	1
   Nem dicsvágyból, hogy egymaga	1
   Végezze bé az óriási munkát,	1
   De hogy ne szálljon másra is veszély,	1
   Ha terve megbukik. - -	1
   A város zajban s fényben úszik,	1
   A népség ezrivel tolong,	1
   Hömpölyg, mint a kiáradott folyó, az	1
   Utcákon át az "éljen" harsogása,	1
   Arcok s ruhák ünnepiek!	1
   Mely alkalom, mely ünnep ez?	1
   Talán az isten jött a földre	1
   Saját képében, és saját kezével	1
   Átadta a rab-embereknek	1
   Rég elveszített szabadságukat?	1
   Hogy ily nagy a fény, az öröm.	1
   Nem; nem az isten, más megy ottan, aki	1
   Kisebb az istennél, azonban	1
   Magát nagyobbnak tartja: a király!...	1
   Lenéző gőggel megy az emberek közt,	1
   Mint a szelindek a kicsiny ebek közt,	1
   S amerre néz, térdek s fejek hajolnak,	1
   Mint a viharban a nád erdeje,	1
   S torok-szakadtáig kiáltja	1
   A szolgacsorda: "éljen a király!"	1
   Ki merne nem kiáltani	1
   Vagy épen mást kiáltani	1
   Az ezerek és ezerek között?...	1
   Ki merne?... egy mer... egy a sok között...	1
   Ez egy, oly hangon, mely a tömeget	1
   Túlbőgi, mást kiált.	1
   Ez azt kiáltja: "haljon a király!"	1
   És eldurrantja fegyverét, s a	1
   Gőgös király a porba rogy... -	1
   Kelj föl, te gyáva zsarnok!	1
   Hisz nem talált a fegyver,	1
   Ruhádba s nem szivedbe	1
   Ment a tévedt golyó.	1
   Az ördög, akinek eladtad,	1
   Megőrzé éltedet.	1
   Kelj föl, te gyáva zsarnok!	1
   S töröld le képedről a port.	1
   Ki a gyilkos, ki s hol van ő?	1
   Ott áll... de már fekszik, nem áll,	1
   Félhalva fekszik, leverék	1
   Lábárul őt, és boldog, aki	1
   Vén, ráncos orcájára köphet	1
   És megrúghatja ősz fejét.	1
   Boldogtalan nép, mért gyüjtöd fejedre	1
   Az isten átkát? nem elég,	1
   Amely már rajta fekszik?	1
   Nem volt elég a Krisztust megfeszítned,	1
   Minden megváltót megfeszítesz hát?	1
   Boldogtalan, százszor boldogtalan nép!	1
   Néhány nap mulva vérpad állt a téren,	1
   És egy ősz ember fönn a vérpadon.	1
   Midőn melléje lépett a bakó a	1
   Sötét halálnak fényes pallosával,	1
   Az ősz ember végigtekinte a	1
   Kárörvendő szilaj tömeg során, és	1
   Sajnálkozó könny reszketett szemében,	1
   Sajnálta, akik őt megrugdosák,	1
   S akik gyönyörrel nézik most halálát...	1
   Suhant a pallos, rémesen suhant,	1
   S a fej legördült... Szilveszter feje.	1
   A nép rivalta: "éljen a király!"	1
   És a halottat a hóhérlegények	1
   Eltemeték az akasztófa mellett.	1
   Vénült, kihalt a szolganemzedék,	1
   Uj nemzedék jött, mely apáit	1
   Arcpirulással emlité s azoknál	1
   Jobb akart lenni és az is lett,	1
   Mert csak akarni kell!...	1
   Fölkelt az új hős nemzedék,	1
   S mit örökségben hagytak rá apái,	1
   Leverte rabbilincseit,	1
   S kezéről, akik ezt szerezték,	1
   Azoknak sírhalmára dobta,	1
   Hogy a csörgésre fölriadjanak, s ott	1
   A földben is szégyeljék magokat!...	1
   S megemlékeztek a győzelmesek	1
   Ama szentekrül és nagyokrul, akik	1
   A szolgaságban szabadok valának,	1
   És hirdették az ígét,	1
   S díjok halál lett,	1
   Csúfos halál!...	1
   Megemlékeztek a győzők ezekről,	1
   S a diadalnak örömébe szőtték	1
   Szent neveiket koszorú gyanánt,	1
   S elvitték volna őket a	1
   Dicsőség templomába,	1
   De hol keressék, hol lelik meg őket?	1
   Rég elhamvadtak a bitófa mellett!	1
   Pest, 1848. június-szeptember	1
ITT BENN VAGYOK A FÉRFIKOR NYARÁBAN...	1
   Itt benn vagyok a férfikor nyarában,	1
   Az ifjuságnak eltűnt tavasza,	1
   Magával vitte a sok szép virágot,	1
   A sok szép álmot, amelyet hoza,	1
   Magával vitte a zengő pacsírtát,	1
   Mely fel-felköltött piros hajnalon...	1
   Milyen sötét vón a világ, az élet,	1
   Ha nem szeretnél, fényes angyalom!	1
   Elszállt az égről a piros sugár és	1
   Elszállt a földről a dalos madár,	1
   Üres fészkébe énekelni a bús	1
   Szellő vagy a haragos vihar jár:	1
   Ábrándaimnak száraz erdejében	1
   Csörög, csörög már s nem susog a lomb...	1
   Milyen sötét vón a világ, az élet,	1
   Ha nem szeretnél, fényes angyalom!	1
   Az ég arany hajnalcsillagja s a föld	1
   Ezüst harmatja mind, mind elvesze,	1
   Letörlé őket kérlelhetlenűl a	1
   Rideg valóság szigorú keze;	1
   Felhők borongnak, s rekkenő meleg van,	1
   A gondok fojtó levegője nyom...	1
   Milyen sötét vón a világ, az élet,	1
   Ha nem szeretnél, fényes angyalom!	1
   Regényes bércek kősziklái közt folyt	1
   Csengő morajjal egy tündér patak,	1
   Dicsvágy patakja! ajkaim belőle	1
   Sok boldogító mámort ittanak.	1
   Foly még ma is, de más igyék vizéből,	1
   Én nem iszom, többé nem szomjazom...	1
   Milyen sötét vón a világ, az élet,	1
   Ha nem szeretnél, fényes angyalom!	1
   Ha elfordúlok enmagamtul és mint	1
   Polgár végigtekintem a hazát,	1
   Szemem megromlott satnya ivadékot,	1
   Egy pusztulásnak indult népet lát.	1
   Karom feszűl, szivem tombol! mi haszna?	1
   Mást nem tehetek, csak sirathatom...	1
   Milyen sötét vón a világ, az élet,	1
   Ha nem szeretnél, fényes angyalom!	1
   Szeress, szeress, mint én szeretlek téged,	1
   Oly lángolón, oly véghetetlenűl,	1
   Áraszd reám a fényt s a melegséget,	1
   Mely isten arcáról szivedbe gyűl;	1
   Az a te szíved egyetlen világom,	1
   Nappal napom és éjjel csillagom...	1
   Milyen sötét vón a világ, az élet,	1
   Ha nem szeretnél, fényes csillagom!	1
   Pest, 1848. szeptember	1
GOLYÓK SIVÍTNAK, KARDOK CSENGENEK...	1
   Golyók sivítnak, kardok csengenek,	1
   A zöld mezőt piros vér festi meg,	1
   Csaták zajától zeng a föld s az ég,	1
   S te hősi költő, te itthon vagy még!	1
   Azért daloltál harci vágyakat,	1
   Azért daloltad bátorságodat,	1
   Hogy amidőn a harc előkerűl,	1
   Te honn a sutban gyáva szívvel űlj! -	1
   Ilyen beszédeket tart a világ,	1
   Rám így röpíti a gúnynak nyilát,	1
   És én reá csak elmosolyodom,	1
   És a magamét hozzágondolom.	1
   Azt gondolom: csak gyönge emberek,	1
   Nem győznek most gyalázni engemet,	1
   S nem győznek majd dicsérni egykoron!...	1
   Nem gonodolok mást, csak ezt gondolom.	1
   Ne magyarázza senki énnekem,	1
   Tudom nagyon jól, hol van a helyem?	1
   Ha itt végzem kötelességemet,	1
   Csatába s a pokolba is megyek!	1
   Pest, 1848. szeptember	1
A HEGYEK KÖZT	1
   Ott alant, alant, a mélyben,	1
   A kék messzeség ködében,	1
   Ott a város... csak ugy rémlik,	1
   Mint a múlt, amelyet félig	1
   Átadott immár a lélek	1
   A felejtés éjjelének.	1
   Kinn vagyok a természetben,	1
   Fönn magasra nőtt hegyekben;	1
   Magas e hely, itt pihen meg	1
   Koronként a vándor felleg,	1
   S ha itt volnék éjjelenként,	1
   Csillagokkal beszélgetnék.	1
   Lenn a völgyben, lenn a mélyben,	1
   A kék messzeség ködében,	1
   A város távol zajában	1
   Hagytam gondod, hazám s házam!	1
   Ott lenn hagytam minden gondot,	1
   Mely szívem fölött borongott,	1
   Melynek sötét árnyékában	1
   Mint rideg kőszikla álltam.	1
   Ne bántsatok, ne bántsatok,	1
   Ha egy rövid napot lopok	1
   A magam mulatságának,	1
   Hisz eleget élek másnak!...	1
   Minden lenn maradt, ami bánt,	1
   Nem hoztam föl magammal mást,	1
   Csak ami boldogságot ad,	1
   Kedvesemet és lantomat.	1
   Kedvesem, ki egy személyben	1
   Asszony s gyermek, örömében	1
   Jön és megyen, pillangót űz,	1
   Virágot szed, koszorút fűz,	1
   Majd eltűnik, majd előjön;	1
   Ugy lebeg a hegytetőkön,	1
   Mint egy álom tüneménye,	1
   Mint e rengeteg tündére.	1
   Én merengve, oh természet,	1
   Örök szépségidre nézek,	1
   S szemeimnek bámultában	1
   Néma, de szent imádság van.	1
   Mint felém repeső szivek,	1
   Rezgenek a falevelek,	1
   S ábrándos suttogásukban	1
   Mennyi kedves, szép titok van!	1
   Fáktól vagyok körülvéve,	1
   S mint édes fia fejére	1
   Áldó keze az atyának,	1
   Ugy hajolnak rám az ágak.	1
   Istenem, de boldog vagyok!	1
   Majd, hogy sírva nem fakadok.	1
   Zugliget, 1848. szeptember 8.	1
A BOKOR A VIHARHOZ	1
   Lassaban, haragos lelkek testvére, vihar, hogy	1
   Lombjaim árnyékát szét ne zilálja dühöd!	1
   Szentegyház vagyok én, e fészek bennem az oltár,	1
   És ezen oltárnak papja a kis csalogány.	1
   Hadd dícsérje, ne bántsd, éneklésével az istent,	1
   A természetet, a szent közös édesanyát.	1
   Zugliget, 1848. szeptember 8.	1
JŐJ EL VÉGRE, VALAHÁRA...	1
   Jőj el végre, valahára,	1
   Te határzó, te nagy óra,	1
   Melyben e hon sorsa fordul	1
   Akár roszra, akár jóra.	1
   Folyamodjunk ahhoz, ami	1
   Hozzánk illik, merészséghez,	1
   Dobjuk el már azt a kockát,	1
   Ha fekete, ha fehér lesz!	1
   Várjatok. Még csak néhány perc,	1
   És kockánk eldobva lészen,	1
   S vagy olajág vagy pedig kard	1
   Lesz a magyar nép kezében.	1
   Kardot és nem olajágat,	1
   Kardot a nemzet kezébe!	1
   Legyen szabadság először,	1
   És azután legyen béke.	1
   Eljött végre az idő, hol	1
   Megmutatjuk a világnak,	1
   Hogy méltók vagyunk-e élni	1
   Vagy megértünk a halálnak?	1
   Ha életrevalók vagyunk,	1
   Nem fog a vész birni vélünk,	1
   És ha élhetetlenek, nem	1
   Érdemeljük, hogy megéljünk.	1
   Vedd elő és köszörüld ki,	1
   Magyar nemzet, régi kardod,	1
   Melyet eddig a zsarnokság	1
   Veled együtt fogva tartott;	1
   Vedd elő, és mosd le róla	1
   A szennyet hír- dicsőséggel,	1
   Mosd le róla hevenyén a	1
   Vörös rozsdát vörös vérrel!	1
   De mielőtt síkra szállunk,	1
   Mondjunk el egy imádságot,	1
   És mi légyen az imádság?	1
   Egy nagy átok, egy vad átok!	1
   Átkozzuk ki őseinket	1
   A nyugtató föld ölébül,	1
   Miért hagytak fiaiknak	1
   Szolgaságot örökségül!	1
   Pest, 1848. szeptember 10.	1
HALLOD-E, SZÍV, SZÍVEM!	1
   Hallod-e, szív, szívem! hallod e beszédet?	1
   Gyávaság vádjával kit illetnek? téged!	1
   Tereád merik azt mondani, hogy "gyáva",	1
   Tereád, hogy nem mersz menni a csatába.	1
   Tudom, hogy kik vagytok, ti nyomoru férgek,	1
   Kik a hátam mögött vakmerőn beszéltek;	1
   Egy időben szemközt állottam veletek,	1
   És pillantásomtól akkor reszkettetek.	1
   De miért tőlem e figyelem irántok?...	1
   Nyujtogassátok rám a kigyófulánkot,	1
   Marjátok, marjátok, ti csúszók, sarkamat,	1
   Hátra sem fordulok, hogy eltiporjalak!	1
   Csendesedjél, szívem, minek ez indulat?	1
   Miért pazarolnod nemes haragodat?	1
   Ha épen kedved van lázas indulatra,	1
   Válassz érdemesebb tárgyat haragodra.	1
   Csendesedjél, szívem, parancsolj vérednek,	1
   Melyet fölzaklatott viharok kergetnek,	1
   Mutasd meg azzal is a te nagyságodat,	1
   Hogy békén tűröd a cudar rágalmakat.	1
   Cudar gaz rágalom! bebizonyítom ezt,	1
   Csak azt restelem, ha bebizonyítva lesz,	1
   Azok is, kik most ugy ócsárolnak engem,	1
   Éljenezni fognak győző-ünnepemben.	1
   Ily hitvány az ember, ily hitvány valóban!	1
   Csak miljomad része, ami közte jó van.	1
   Menjetek!... kivánom, hogy boldoguljatok,	1
   Küzdök is érte, de nem kell jutalmatok.	1
   Pest, 1848. szeptember	1
MIT DALOLTOK MÉG TI, JÁMOR KÖLTŐK?	1
   "Mit daloltok még ti, jámbor költők,	1
   Ily időkben minek az a dal?	1
   Ugysem hallgat a világ reátok,	1
   Hangotok csaták zajába hal.	1
   Félre mostan, jó fiúk, a lanttal,	1
   Szép zenétek hasznot nem hozó,	1
   Tudhatnátok azt, hogy elenyészik	1
   Mennydörgésben a pacsírtaszó."	1
   Meglehet. De a madár nem nézi,	1
   Hallgatják-e őtet odalent?	1
   A pacsírta fönn a kék magasban	1
   Istenének és magának zeng.	1
   Önmagától száll a dal szivünkből,	1
   Ha bú vagy kedv érintette meg,	1
   Száll a dal, mint szállanak a szélben	1
   A letépett rózsalevelek.	1
   Énekeljünk, társak, sőt legyen most	1
   Hangosabb, mint eddig volt, a lant,	1
   Hadd vegyűljön e zavaros földi	1
   Zajba egy-két tiszta égi hang!	1
   Romba dőlt a fél világ... kietlen	1
   Látomány, mely szemet s szívet bánt!	1
   Hadd boruljon a rideg romokra	1
   Dalunk, lelkünk zöld repkény gyanánt.	1
   Pest, 1848. szeptember	1
A SZÉKELYEKHEZ	1
   A köröskörül sötét felhő az égen,	1
   Egy magányos csillag ragyog középen.	1
   Az a csillag ott a magyar nép képe,	1
   Kit idegen népek vettek középre.	1
   Nagy a világ, és testvérünk nincs benne,	1
   Nincsen, aki bajainkban részt venne.	1
   Dehogy testvér a magyarhoz a világ!	1
   Ellensége minden ember, akit lát.	1
   Ha a magyar is elhagyja a magyart,	1
   Nem lesz akkor olyan, aki vele tart,	1
   Ugy eltűnik, mint az égrűl a csillag,	1
   Ha a sötét felhők reáborulnak.	1
   Föl, székely, föl, közös az ellenségünk,	1
   Tinektek is az árt, aki minékünk,	1
   Az vert vasra titeket, aki minket,	1
   Együtt törjük szét a közös bilincset!	1
   Mert végtére szabadokká kell lennünk;	1
   Hadd legyen az egész világ ellenünk!	1
   Bennünket az még kétségbe ne ejtsen,	1
   Hisz velünk van az igazság s az isten.	1
   Mutassuk meg: a magyar nem olyasmi,	1
   Mint a gyertya, mit el lehet oltani;	1
   A magyarnak élnie kell örökké,	1
   És nem szabad rabnak lennie többé!	1
   Föl, székely, nézz szembe az ellenséggel;	1
   Ki néz vele szembe, ha nem a székely?	1
   Hisz a székely ősapja volt Attila,	1
   Kit úgy híttak, hogy az isten ostora!	1
   Hiába, Bécs, hiába van gazságod,	1
   Küldheted ránk a rácot, a horvátot;	1
   Állani fog, állani fog Magyarhon,	1
   Élni fogunk, élni fogunk szabadon!	1
   Pest, 1848. szeptember	1
TUDOD, MIDŐN ELŐSZÖR ÜLTÜNK...	1
   Tudod, midőn először ültünk	1
   E tó fölött, e fák alatt?	1
   Röpűl a gyors idő fölöttünk,	1
   Azóta két év elhaladt.	1
   Ily ősz volt akkor is, ilyen szép	1
   Mosolygó őszi délután,	1
   Szelíd fuvalmak így rezgették	1
   A sárga lombokat a fán.	1
   Igy tükrözé vissza a tónak	1
   Vize a tiszta kék eget,	1
   Igy ringatózott ama csónak	1
   Ábrándosan a víz felett.	1
   De akkor még csak gondolatban	1
   Élveztem mennyországomat,	1
   Mert akkor még nem csókolhattam,	1
   Mint mostan, édes ajkadat.	1
   Két éve annak... sokat elvitt	1
   Az idő tőlem azalatt,	1
   De nem panaszlok, mert amennyit	1
   Elvitt, sokkal többet hozott.	1
   Téged hozott meg nekem, téged,	1
   Reményim fényes gyöngysora,	1
   Kiért az örök üdvösséget	1
   Ezerszer adnám én oda.	1
   Maradjunk még itt, légy mellettem...	1
   Hol úgy busúltam egykoron,	1
   Hagyj engem itt most elmerengnem	1
   Végetlen boldogságomon!	1
   Erdőd, 1848. szeptember 27.	1
ÉLET VAGY HALÁL!	1
   A Kárpátoktul le az Al-Dunáig	1
   Egy bősz üvöltés, egy vad zivatar!	1
   Szétszórt hajával, véres homlokával	1
   Áll a viharban maga a magyar.	1
   Ha nem születtem volna is magyarnak,	1
   E néphez állanék ezennel én,	1
   Mert elhagyott, mert a legelhagyottabb	1
   Minden népek közt a föld kerekén.	1
   Szegény, szegény nép, árva nemzetem te,	1
   Mit vétettél, hogy így elhagytanak,	1
   Hogy isten, ördög, minden ellened van,	1
   És életed fáján pusztítanak?	1
   S dühös kezekkel kik tépik leginkább	1
   Gazúl, őrülten a zöld ágakat?	1
   Azok, kik eddig e fa árnyékában	1
   Pihentek hosszu századok alatt.	1
   Te rác, te horvát, német, tót, oláhság,	1
   Mit marjátok mindnyájan a magyart?	1
   Török s tatártól mely titeket védett,	1
   Magyar kezekben villogott a kard.	1
   Megosztottuk tivéletek hiven, ha	1
   A jószerencse nékünk jót adott,	1
   S felét átvettük mindig a tehernek,	1
   Mit vállatokra a balsors rakott.	1
   S most a hála!... vétkes vakmerénnyel	1
   Reánk uszít a hűtelen király,	1
   S mohó étvággyal megrohantok minket,	1
   Miként a holló a holttestre száll.	1
   Hollók vagytok ti, undok éhes hollók,	1
   De a magyar még nem halotti test.	1
   Nem, istenemre nem! s hajnalt magának	1
   Az égre a ti véretekkel fest.	1
   Legyen tehát ugy, mint ti akartátok,	1
   Élet-halálra ki a síkra hát,	1
   Ne légyen béke, míg a magyar földön	1
   A napvilág egy ellenséget lát,	1
   Ne légyen béke, míg rossz szívetekből	1
   A vér utósó cseppje nem csorog...	1
   Ha nem kellettünk nektek mint barátok,	1
   Most mint birókat, akként lássatok.	1
   Föl hát, magyar nép, e gaz csorda ellen,	1
   Mely birtokodra s életedre tör.	1
   Föl egy hatalmas, egy szent háborúra,	1
   Föl az utósó ítéletre, föl!	1
   A századok hiába birkozának	1
   Velünk, és mostan egy év ölne meg?	1
   Oroszlánokkal vívtunk hajdanában,	1
   És most e tetvek egyenek-e meg?	1
   Föl, nemzetem, föl! jussanak eszedbe	1
   Világhódító híres őseid.	1
   Egy ezredév néz ránk itélő szemmel	1
   Atillától egész Rákócziig.	1
   Hah, milyen múlt! hacsak félakkorák is	1
   Leszünk, mint voltak e nagy ősapák,	1
   El fogja lepni árnyékunk a sárba	1
   És vérbe fúlt ellenség táborát!	1
   Erdőd, 1848. szeptember 30.	1
A VÉN ZÁSZLÓTARTÓ	1
   Fut Bécs felé Jellacsics, a gyáva,	1
   Seregének seregünk nyomába',	1
   Megrémülve fut a magyar hadtól;	1
   Magyar hadban egy vén zászlótartó.	1
   Ki az a vén zászlótartó ottan	1
   Olyan tüzes lelkiállapotban?	1
   Szemem rajta kevélyen mereng el:	1
   Az én apám az az öreg ember!	1
   Az én apám e vén zászlótartó.	1
   "Vészben a hon!" elhatott a nagy szó	1
   Elhatott kórágyához, fülébe,	1
   S mankó helyett zászlót vett kezébe.	1
   Vállait egy kínos élet gondja,	1
   Betegség és ötvennyolc év nyomja,	1
   S ő feledve minden baját, búját	1
   Ifjak közé hadi bajtársúl állt,	1
   S kit eddig az asztaltól az ágyba	1
   Alig-alig bírt elvinni lába,	1
   Ellenséget űz mostan serényen	1
   Ifjusága régi erejében.	1
   Mi vitte őt háború zajába?	1
   Hiszen neki nincsen gazdagsága,	1
   Mit féltene, mit védnie kéne,	1
   Hogy ne jusson ellenség kezére.	1
   Annyi földet sem mondhat övének,	1
   Melyben egykor koporsója fér meg,	1
   S mégis-mégis viszi lobogóját	1
   Azok előtt, kik a hazát óják.	1
   Ép azért ment, mert semmivel sem bír;	1
   Küzd a gazdag, de nem a hazáért,	1
   Védi az a maga gazdaságát...	1
   Csak a szegény szereti hazáját.	1
   Édesapám, én voltam tenéked	1
   Ekkoráig a te büszkeséged;	1
   Fordult a sor, megfordult végképen,	1
   Te vagy mostan az én büszkeségem.	1
   Érdemes vagy a cserkoszorúra!	1
   Alig várom, hogy lássalak újra	1
   S megcsókoljam örömtől reszketve	1
   Kezedet, mely a szent zászlót vitte.	1
   És ha többé nem látnálak téged?	1
   Látni fogom fényes dicsőséged;	1
   Könnyem leszen sírodnak harmatja,	1
   S híred a nap, mely azt fölszárítja!	1
   Erdőd, 1848. október 17-22.	1
BUCSÚ	1
   Alig virradt, már ujra alkonyúl,	1
   Alig jövék, s megint elmégyek, el.	1
   Még csak alig, hogy üdvezeltelek,	1
   És már bucsúzni, már elválni kell.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Kardot fogék kezembe lant helyett.	1
   Költő valék és katona vagyok:	1
   Arany csillag vezérelt eddig, s most	1
   Utamra piros éjszakfény ragyog.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Nem a dicsvágy von engem tőled el...	1
   Fejemre nem is férne a babér	1
   A boldogság teljes rózsáitól,	1
   És én le nem hajítom ezt azért.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Nem a dicsvágy von engem tőled el,	1
   Tudod: belőlem az régen kihalt,	1
   Hazámért ontom véremet, ha kell,	1
   Hazámért vívok véres viadalt.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Ha senki nem védné is a hazát,	1
   Magamnak őtet védni kellene:	1
   S mostan, midőn mindenki síkra szállt,	1
   Magamban én itthon maradjak-e?	1
   Isten veled, szép ifju hitvesem,	1
   Szivem, szerelmem, lelkem, életem!	1
   Nem mondom én: gondolj férjedre, míg	1
   Ő a honért s érted harcolni fog;	1
   Ismerlek én, nagyon tudom, hogy egy	1
   Gondolatod van, és az én vagyok.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Tán megcsonkítva térek vissza majd,	1
   De akkor is szeretsz te engemet,	1
   Mert istenemre, amint elviszem,	1
   Épen hozom meg hű szerelmemet.	1
   Isten veled, szép ifju hitvesem,	1
   Szivem, szerelmem, lelkem, életem!	1
   Erdőd, 1848. október 17-22.	1
TI ÁKÁCFÁK E KERTBEN...	1
   Ti ákácfák e kertben,	1
   Ti szépemlékü fák,	1
   Amelyeken szivemnek	1
   Oly drága minden ág.	1
   Kedves fák, üdvezelve	1
   És áldva legyetek.	1
   Áldom még azt is, aki	1
   Titeket ültetett.	1
   Harmatnak s napsugárnak	1
   Áldása rajtatok,	1
   Vidám dalosmadártól	1
   Reszkessen ágatok.	1
   Örök tavasz lakozzék	1
   Zöld fürteiteken,	1
   Hogy éltetek, miként az	1
   Enyém, oly szép legyen.	1
   Itt láttam én először	1
   Kedves galambomat,	1
   Itt láttam őt először	1
   Ez ákácfák alatt.	1
   Itt űlt e lombok alján,	1
   Itt űlt szemközt velem,	1
   Itten röpült szeméből	1
   Szivembe szerelem.	1
   Tudom még, hogyne tudnám?	1
   Habár régen vala,	1
   Az órát, hol kigyúladt	1
   Szerelmem hajnala.	1
   Ez volt a hajnal! ilyen	1
   Nem ékesíte még	1
   Téged, te véghetetlen,	1
   Te régteremtett ég.	1
   Letűnt immár e hajnal,	1
   Megértem a delet,	1
   S ez tán nem oly regényes,	1
   De sokkal melegebb.	1
   Mikor jön majd az alkony,	1
   Szerelmem alkonya?	1
   Ettől ne félj, szivemnek	1
   Imádott asszonya!	1
   Eljő ez is, de későn;	1
   Azért jő majd, ha jő,	1
   Hogy légyen arcainkon	1
   Szép arany szemfedő.	1
   S a földbe ha letesznek,	1
   Majd csillag képiben	1
   Ragyog le zöld sirunkra	1
   Sötétkék éjeken.	1
   Nagykároly, 1848. október 22.	1
TISZTELJÉTEK A KÖZKATONÁKAT!	1
   Tiszt vagyok... ha lát a közlegénység,	1
   Tisztelkedve megyen el mellettem;	1
   Én pirúlok, gondolván magamban:	1
   Nincs igazság, nincs igazság ebben.	1
   Nekünk kéne köszönteni őket,	1
   Mert minálunk sokkal többet érnek. -	1
   Tiszteljétek a közkatonákat,	1
   Nagyobbak ők, mint a hadvezérek.	1
   Velök állunk a csaták tüzében,	1
   De mi tudjuk, hogy miért csatázunk,	1
   Mert van, ami győzelemre buzdít,	1
   Vagyon elvünk, van tán gazdaságunk,	1
   S von előre csábító varázsa	1
   A dicsőség ragyogó szemének. -	1
   Tiszteljétek a közkatonákat,	1
   Nagyobbak ők, mint a hadvezérek.	1
   Ők az elvet hirből sem ismérik,	1
   És a haza? kemény mostohájok,	1
   Izzadásuk díjában nekik csak	1
   Kenyeret vet s rongyokat dob rájok,	1
   S zászlajához hogyha odaállnak,	1
   Nyomorért csak új nyomort cserélnek. -	1
   Tiszteljétek a közkatonákat,	1
   Nagyobbak ők, mint a hadvezérek.	1
   S mit tudják ők, mi az a dicsőség?	1
   S ha tudnák is, mi hasznuk van benne?	1
   Nincsen lap a történet könyvében,	1
   Ahol nevök följegyezve lenne.	1
   Ki is győzné mind fölírni, akik	1
   Tömegestül el-elvérezének? -	1
   Tiszteljétek a közkatonákat,	1
   Nagyobbak ők, mint a hadvezérek.	1
   Ha megtérnek csonkán a csatákból,	1
   Koldusbotot ád a haza nékik,	1
   S ha elesnek, a felejtés árja	1
   Foly sírjukon s neveiken végig.	1
   És ők mégis nekimennek bátran	1
   Az ellenség kardjának, tüzének! -	1
   Tiszteljétek a közkatonákat,	1
   Nagyobbak ők, mint a hadvezérek.	1
   Debrecen, 1848. október-november	1
   Ezernyolcszáznegyvennyolc, te csillag,	1
   Te a népek hajnalcsillaga!...	1
   Megviradt, fölébredett a föld, fut	1
   A hajnaltól a nagy éjszaka.	1
   Piros arccal	1
   Jött e hajnal,	1
   Piros arca vad sugára	1
   Komor fényt vet a világra;	1
   E pirúlás: vér, harag és szégyen	1
   A fölébredt nemzetek szemében.	1
   Szégyeneljük szolgaságunk éjét,	1
   Zsarnokok, rátok száll haragunk,	1
   S a reggeli imádság fejében	1
   Istenünknek vérrel áldozunk.	1
   Álmainkban	1
   Alattomban	1
   Megcsapolták szíveinket,	1
   Hogy kioltsák életünket,	1
   De maradt még a népeknek vére	1
   Annyi, ami fölkiált az égre.	1
   Áll a tenger nagy elbámultában,	1
   Áll a tenger és a föld mozog,	1
   Emelkednek a száraz hullámok,	1
   Emelkednek rémes torlaszok.	1
   Reng a gálya...	1
   Vitorlája	1
   Iszaposan összetépve	1
   A kormányos szíve képe,	1
   Aki eszét vesztve áll magában	1
   Beburkolva rongyos bíborában.	1
   Csatatér a nagyvilág. Ahány kéz,	1
   Annyi fegyver, annyi katona.	1
   Mik ezek itt lábaim alatt?... hah,	1
   Eltépett lánc s eltört korona.	1
   Tűzbe véle!...	1
   No de mégse,	1
   Régiségek közé zárjuk,	1
   De nevöket írjuk rájuk,	1
   Különben majd a későn-születtek	1
   Nem tudnák, hogy ezek mik lehettek.	1
   Nagy idők. Beteljesült az Írás	1
   Jósolatja: egy nyáj, egy akol.	1
   Egy vallás van a földön: szabadság!	1
   Aki mást vall, rettentőn lakol.	1
   Régi szentek	1
   Mind elestek,	1
   Földúlt szobraik kövébül	1
   Uj dicső szentegyház épül,	1
   A kék eget vesszük boltozatnak,	1
   S oltárlámpa lészen benne a nap!	1
   Debrecen, 1848. október vége - november 16.	1
HIDEG IDŐ, HŰS ŐSZI ÉJ...	1
   Hideg idő, hűs őszi éj.	1
   Ott kandallómon ég a tűz,	1
   De hasztalan, nem melegít,	1
   Mert, kedvesem, te mellettem nem űlsz.	1
   Itten didergek egyedűl,	1
   Várom, hogy elálmosodom,	1
   Mint várja mélaszomorún	1
   Leroskadását a magányos rom.	1
   Még gondolkodni sem tudok,	1
   Lelkemnek szárnya összefagy,	1
   Mert te, virágos tavaszom,	1
   Te hő nyaram, te messze messze vagy.	1
   Csak már ne volna ily borús,	1
   Ilyen sötétfelhős az ég;	1
   Hajolva ablakom fölé	1
   Talán egy kissé elmerengenék.	1
   Ha már szemed nem láthatom,	1
   Ha már nem lehetek veled:	1
   Hadd látnék egy szép csillagot,	1
   Amely pótolna téged némileg!	1
   Debrecen, 1848. október vége - november 16.	1
MILYEN LÁRMA, MILYEN VÍGADALOM!	1
   Milyen lárma, milyen vígadalom!	1
   Mi légyen ez? talán lakodalom?	1
   Nem a biz a; fiatal vitézek	1
   Látogatták meg ezt a csapszéket.	1
   "Kocsmárosné, maga nem jót forral,	1
   Minek késik oly soká a borral?	1
   Tudja, hogy nincs pénzem? majd lesz nekem	1
   A harc után, akkor megfizetem."	1
   "Kocsmárosné szép leánya, rózsám,	1
   Jőjön ide, jőjön ide hozzám!	1
   Csókoljon meg, kérem igen szépen,	1
   A harc után feleségül vészem."	1
   S iddogálnak, csókolóznak nagyba',	1
   Minden, ami gond, oda van hagyva,	1
   Mintha nem is várnának csatára,	1
   Mintha még vagy száz év volna hátra.	1
   "El azért a nagyobbik kancsóért!"	1
   Ma piros bor, holnap majd piros vér...	1
   "Eszem azt a szádat, be csókra áll!"	1
   Ma meleg csók, holnap hideg halál!...	1
   Debrecen, 1848. október vége - november 16.	1
ITT ALSZIK A KÖLTŐ...	1
   Moore után angolból	1
   Itt alszik a költő, akinek kezében	1
   Apollónak lantja zenge olyan szépen,	1
   Kinek dala omlott, mint vad folyam árja,	1
   Vagy elhalt távoli kis patak módjára.	1
   Aludj, néma költő... most észrevétlenül	1
   Jár vihar és szellő holt homlokod körül,	1
   Vihar, mely harsog, mint harcdalod harsogott,	1
   És szellő, mely elhal, mint szerelmi dalod.	1
   Debrecen, 1848. október vége - november 16.	1
HOGY VOLNA KEDVEM...	1
   Hogy volna kedvem, örömem nekem,	1
   Midőn távol vagy, édes kedvesem!	1
   Hiszen sötét van, ha a nap lemén.	1
   De emléked velem jött és marad,	1
   Az vet reám bús halvány sugarat;	1
   Emléked a hold, sorsom éjjelén.	1
   Nyílik körűlem itt-ott egy virág,	1
   Nézek busúlva, szívszakadva rá,	1
   Mert harmat reszket mindenik felett.	1
   Nézek busúlva, szívszakadva rá,	1
   Azt gondolván: a harmatos virág	1
   Felémtekintő könnyező szemed.	1
   Tudom, tudom, hogy sokszor megsiratsz,	1
   Könnyektül ázik ama kedves arc,	1
   Amelyet annyiszor csókoltam én.	1
   Most víz van ott, hol egykor tűz vala!	1
   Igy áll a záporfelhők fátyola	1
   Az elenyészett csillagok helyén.	1
   Sirass, sirass, egy kis vigasztalás	1
   A bús sziveknek a könnyhullatás,	1
   Sírj, s könnyeid megkönnyebbítsenek.	1
   Miért ne sírnál? férfi vagyok én,	1
   S véres csatáknak állok küszöbén,	1
   És mégis néha én is könnyezek.	1
   Miért szégyelném én megvallani,	1
   Hogy folynak olykor könnyem árjai,	1
   Ha bennem elválásunk kínja dúl;	1
   Azért, hiszem, megállok a csatán!	1
   Az oroszlán legrettentőbb talán,	1
   Midőn elvesztett párjáért busúl.	1
   Debrecen, 1848. október vége - november 16.	1
SZERETLEK, KEDVESEM!	1
   Szeretlek, kedvesem,	1
   Szeretlek tégedet,	1
   Szeretem azt a kis	1
   Könnyű termetedet,	1
   Fekete hajadat,	1
   Fehér homlokodat,	1
   Sötét szemeidet,	1
   Piros orcáidat,	1
   Azt az édes ajkat,	1
   Azt a lágy kis kezet,	1
   Melynek érintése	1
   Magában élvezet,	1
   Szeretem lelkednek	1
   Magas röpülését,	1
   Szeretem szivednek	1
   Tengerszem-mélységét,	1
   Szeretlek, ha örülsz	1
   És ha búbánat bánt,	1
   Szeretem mosolyod	1
   S könnyeid egyaránt,	1
   Szeretem erényid	1
   Tiszta sugárzását,	1
   Szeretem hibáid	1
   Napfogyatkozását,	1
   Szeretlek, kedvesem,	1
   Szeretlek tégedet,	1
   Amint embernek csak	1
   Szeretnie lehet.	1
   Kivűled rám nézve	1
   Nincs élet, nincs világ,	1
   Te szövődöl minden	1
   Gondolatomon át,	1
   Te vagy érzeményem	1
   Mind alva, mind ébren,	1
   Te hangzol szivemnek	1
   Minden verésében,	1
   Lemondanék minden	1
   Dicsőségrül érted	1
   S megszereznék érted	1
   Minden dicsőséget,	1
   Nekem nincsen vágyam,	1
   Nincsen akaratom,	1
   Mert amit te akarsz,	1
   Én is azt akarom,	1
   Nincs az az áldozat,	1
   Mely kicsiny ne lenne	1
   Éretted, hogyha te	1
   Örömet lelsz benne,	1
   S nincs csekélység, ami	1
   Gyötrelmesen nem sért,	1
   Hogyha te fájlalod	1
   Annak veszteségét,	1
   Szeretlek, kedvesem,	1
   Szeretlek tégedet,	1
   Mint ember még soha,	1
   Sohasem szeretett!	1
   Oly nagyon szeretlek,	1
   Hogy majd belehalok,	1
   Egy személyben minden,	1
   De mindened vagyok	1
   Aki csak szerethet,	1
   Aki csak él érted:	1
   Férjed, fiad, atyád,	1
   Szeretőd, testvéred,	1
   És egy személyben te	1
   Vagy mindenem nekem:	1
   Lyányom, anyám, húgom,	1
   Szeretőm, hitvesem!	1
   Szeretlek szivemmel,	1
   Szeretlek lelkemmel,	1
   Szeretlek ábrándos	1
   Őrült szerelemmel!...	1
   És ha mindezért jár	1
   Díj avvagy dicséret,	1
   Nem engem illet az,	1
   Egyedül csak téged,	1
   A dicséretet és	1
   Díjat te érdemled...	1
   Mert tőled tanultam	1
   Én e nagy szerelmet!	1
   Debrecen, 1848. november	1
ITT VAN AZ ŐSZ, ITT VAN UJRA...	1
   Itt van az ősz, itt van ujra,	1
   S szép, mint mindig, énnekem.	1
   Tudja isten, hogy mi okból	1
   Szeretem? de szeretem.	1
   Kiülök a dombtetőre,	1
   Innen nézek szerteszét,	1
   S hallgatom a fák lehulló	1
   Levelének lágy neszét.	1
   Mosolyogva néz a földre	1
   A szelíd nap sugara,	1
   Mint elalvó gyermekére	1
   Néz a szerető anya.	1
   És valóban ősszel a föld	1
   Csak elalszik, nem hal meg;	1
   Szeméből is látszik, hogy csak	1
   Álmos ő, de nem beteg.	1
   Levetette szép ruháit,	1
   Csendesen levetkezett;	1
   Majd felöltözik, ha virrad	1
   Reggele, a kikelet.	1
   Aludjál hát, szép természet,	1
   Csak aludjál reggelig,	1
   S álmodj olyakat, amikben	1
   Legnagyobb kedved telik.	1
   Én ujjam hegyével halkan	1
   Lantomat megpenditem,	1
   Altató dalod gyanánt zeng	1
   Méla csendes énekem. -	1
   Kedvesem, te űlj le mellém,	1
   Ülj itt addig szótlanúl,	1
   Míg dalom, mint tó fölött a	1
   Suttogó szél, elvonúl.	1
   Ha megcsókolsz, ajkaimra	1
   Ajkadat szép lassan tedd,	1
   Föl ne keltsük álmából a	1
   Szendergő természetet.	1
   Erdőd, 1848. november 17-20.	1
ELPUSZTULÓ KERT OTT A VÁR ALATT...	1
   Elpusztuló kert ott a vár alatt,	1
   Elpusztuló vár ott a kert felett...	1
   Rajtok borong homályos-szomorún	1
   Az őszi köd és az emlékezet.	1
   Eszembe jut rólok, mit a haza	1
   Veszített egykor s amit szívem nyert;	1
   Elhúnyt vitézek sírja az a vár,	1
   S élő szerelmem bölcseje a kert.	1
   Itt lenn ringattam én ölemben őt,	1
   Itt lenn öleltem én galambomat,	1
   S ott fönn tanyáztak hajdan a sasok,	1
   Ott fönn tanyáztak a Rákócziak.	1
   Dicső vitézség! édes szerelem!	1
   Bejárom egyszer még e helyeket,	1
   Ma itt vagyok még s holnap távozom,	1
   S tán vissza többé nem is jöhetek.	1
   Lesz-é ezentul, oh kert, aki majd	1
   Édes gyönyörrel jár e fák alatt?	1
   Lesz-é ezentul, oh vár, aki majd	1
   Szent tisztelettel nézi tornyodat?	1
   Erdőd, 1848. november 30.	1
A CSÁMPÁS LEGÉNY	1
   Pórul jártak a leányok,	1
   Eddig én jártam utánok,	1
   Most ők járnak én utánam:	1
   Látod, látod, csámpás lábam!	1
   A legénység szépe java	1
   Egytül-egyig elment tova,	1
   Mind elmene katonának,	1
   Én billegek, itt hagyának.	1
   Kata húgom, jut eszedbe?	1
   Kértelek: végy a szivedbe.	1
   Kinevettél akkor csúful,	1
   Ha nevettél, mostan búsulj.	1
   Aki eddig rám se' nézett,	1
   Most én arra rá se' nézek.	1
   Ha nézem őt, azért nézem,	1
   Hogy őkegyelmét lenézzem.	1
   Melyik a legszebbik leány?	1
   Azt veszem el, azt is talán,	1
   Az is ugy lesz feleségem,	1
   Hogyha megkér nagyon szépen.	1
   Jó ilyenkor a csámpás is,	1
   Ugy-e lyányok, mikor más nincs?	1
   Kapnak rajtam a leányok,	1
   Pedig csámpás lábbal járok!	1
   Debrecen, 1848. december	1
ITT A NYILAM! MIBE LŐJJEM?	1
   Itt a nyilam! mibe lőjjem?	1
   Királyi szék áll előttem,	1
   Belelövöm bársonyába,	1
   Hogy csak ugy porzik kínjába'.	1
   Éljen,	1
   Éljen a köztársaság!	1
   A korona nagyon drága,	1
   Nem való az a királyra;	1
   A királyra! ugyan minek	1
   Szamáron a bársony nyereg?	1
   Éljen,	1
   Éljen a köztársaság!	1
   Piros bársony köpönyege,	1
   Ide vele, hamar ide,	1
   Lesz belőle lótakaró,	1
   Ugyis épen arra való,	1
   Éljen,	1
   Éljen a köztársaság!	1
   Arany pálca a markában,	1
   Csavarjuk ki hamarjában;	1
   Ásót, kapát a kezébe,	1
   Ássa meg a sírját véle!	1
   Éljen,	1
   Éljen a köztársaság!	1
   Ez egyszer csak annyit mondok:	1
   Jó soká voltunk bolondok,	1
   Legyen egy kis eszünk végre,	1
   Másszunk a király képére.	1
   Éljen,	1
   Éljen a köztársaság!	1
   Debrecen, 1848. december	1
CSATADAL	1
   Trombita harsog, dob pereg,	1
   Kész a csatára a sereg.	1
   Előre!	1
   Süvít a golyó, cseng a kard,	1
   Ez lelkesíti a magyart.	1
   Előre!	1
   Föl a zászlóval magasra,	1
   Egész világ hadd láthassa.	1
   Előre!	1
   Hadd lássák és hadd olvassák,	1
   Rajta szent szó van: szabadság.	1
   Előre!	1
   Aki magyar, aki vitéz,	1
   Az ellenséggel szembenéz.	1
   Előre!	1
   Mindjárt vitéz, mihelyt magyar;	1
   Ő s az isten egyet akar.	1
   Előre!	1
   Véres a föld lábam alatt,	1
   Lelőtték a pajtásomat,	1
   Előre!	1
   Én se' leszek rosszabb nála,	1
   Berohanok a halálba,	1
   Előre!	1
   Ha lehull a két kezünk is,	1
   Ha mindnyájan itt veszünk is,	1
   Előre!	1
   Hogyha el kell veszni, nosza,	1
   Mi vesszünk el, ne a haza,	1
   Előre!	1
   Debrecen, 1848. december 8.	1
EGÉSZ VILÁG A HARCMEZŐN...	1
   Egész világ a harcmezőn,	1
   Csak én nem vagyok ottan,	1
   Ki harci vágyat annyiszor	1
   Éreztem és daloltam!	1
   S e vágy, e láng még most is ég,	1
   Még most sem halt ki bennem,	1
   Rohannék, és maradni kell,	1
   És nem lehet elmennem.	1
   A szégyen és a fájdalom	1
   Kettős könyűje áztat,	1
   Szivemre szállt a fájdalom,	1
   Nem, nem az: a gyalázat.	1
   Oh gyermekem, oh gyermekem,	1
   Még meg sem vagy születve,	1
   S szivemre máris kínt hozál	1
   S gyalázatot nevemre!	1
   Ha megleszesz, ha élni fogsz,	1
   ugy fogsz-e majdan élni,	1
   Hogy nevünkről elvész e szenny,	1
   Mely azt miattad éri?	1
   De az soká lesz, addig én,	1
   Leszállhatok a sírba...	1
   Fejfámra ne legyen nevem	1
   Sötét betükkel írva!	1
   Jőjön csak a tavasz! a fák	1
   Zöldelni fognak akkor,	1
   Az én híremnek fája is	1
   Kizöldül a tavaszkor!	1
   Debrecen, 1848. december	1
AKASSZÁTOK FÖL A KIRÁLYOKAT!	1
   Lamberg szivében kés, Latour nyakán	1
   Kötél, s utánok több is jön talán,	1
   Hatalmas kezdesz lenni végre, nép!	1
   Ez mind igen jó, mind valóban szép,	1
   De még ezzel nem tettetek sokat -	1
   Akasszátok föl a királyokat!	1
   Kaszálhatd a fűt világvégig,	1
   Holnap kinő az, ha ma lenyesik.	1
   Tördelheted le a fa lombjait,	1
   Idő jártával újra kivirít;	1
   Tövestül kell kitépni azokat -	1
   Akasszátok föl a királyokat!	1
   Vagy nem tanúltad még meg, oh világ,	1
   Gyülölni méltóképen a királyt?	1
   Oh, hogyha szétönthetném köztetek	1
   Azt a szilaj veszett gyülöletet,	1
   Mitől keblem, mint a tenger, dagad! -	1
   Akasszátok föl a királyokat!	1
   Szivöknek minden porcikája rosz,	1
   Már anyja méhéből gazságot hoz,	1
   Vétek, gyalázat teljes élete,	1
   Szemétől a levegő fekete,	1
   S megromlik a föld, melyben elrohad -	1
   Akasszátok föl a királyokat!	1
   Ezerfelé bús harcmező a hon,	1
   Arat rajt a halál irtóztatón,	1
   Itt egy falu, amott egy város ég,	1
   Százezerek jajától zúg a lég;	1
   S halál, rablás mind a király miatt -	1
   Akasszátok föl a királyokat!	1
   Hiába ömlik, hősök, véretek,	1
   Ha a koronát el nem töritek,	1
   Fejét a szörny ismét fölemeli,	1
   S akkor megint elől kell kezdeni.	1
   Hiába lenne ennyi áldozat? -	1
   Akasszátok föl a királyokat!	1
   Mindenkinek barátság, kegyelem,	1
   Csak a királyoknak nem, sohasem!	1
   Lantom s kardom kezembül eldobom,	1
   A hóhérságot majd én folytatom,	1
   Ha kívülem rá ember nem akad -	1
   Akasszátok föl a királyokat!	1
   Debrecen, 1848. december	1
KONT ÉS TÁRSAI	1
   Édes hazám, Magyarország,	1
   Mi a bajod? bús az orcád,	1
   Az orcád bús, a könnyed hull,	1
   Alig vagy a fájdalomtul.	1
   "Mi volna más bajom nékem,	1
   Mint hogy a királyi széken	1
   Ember helyett vadállat űl,	1
   Uralkodik kegyetlenűl.	1
   Zsigmond király, te vadállat,	1
   Ne nyomjad úgy a vállamat,	1
   Alig bírja már a lábam,	1
   El kell dőlnöm itt hosszában.	1
   Azért tettelek királynak,	1
   Világ első királyának,	1
   Hogy így csúffá tégy engemet,	1
   Kiszakítsd az életemet?	1
   Én istenem, hova nézzek?	1
   Mindenütt csak bús enyészet,	1
   Minden tagom zsibbad és fáj,	1
   Átkozott légy, Zsigmond király!	1
   Lelkem-testem nagyon beteg,	1
   Gyermekeim, segítsetek,	1
   Hol vagytok ti, jó vitézek,	1
   Merre jártok, merre késtek?"	1
   Szegény haza, fiaidat	1
   Hasztalanúl hívogatod:	1
   Az egyik rész gaz áruló,	1
   A másik rész földönfutó.	1
   Bakonyerdő sötétsége	1
   Zsiványoknak volt a fészke,	1
   De most benne űzött vadak	1
   Laknak, igaz hazafiak.	1
   Közöttök van - hogyne volna?	1
   Kont István is a vadonba',	1
   Feje fölött sötét ágak,	1
   Szíve fölött sötét bánat.	1
   Gondolkodik jó sokáig,	1
   Összehíja cimboráit,	1
   Csendesen előrelépett,	1
   És így kezdte a beszédet:	1
   "Be összeolvadt a számunk!	1
   Szegény jó Magyarországunk,	1
   Csupán harminc ember maradt	1
   Védeni szabadságodat.	1
   Nincs mit tennünk, kicsiny a szám,	1
   Isten veled, kedves hazám!...	1
   Barátim, csak egy van hátra,	1
   Készüljünk el a halálra.	1
   Föl Budára a királyhoz,	1
   Tegyük kardunkat lábához,	1
   Hadd vegye el életünket,	1
   Csak ne bántsa gyermekinket."	1
   Egynek sem volt kifogása,	1
   Mind készen volt a halálra,	1
   Fölnyergeltek, lóra kaptak,	1
   Buda felé lovagoltak.	1
   Mentek együtt egy csoportban,	1
   Mentek némán, mentek lassan,	1
   Némán, lassan és sötéten,	1
   Mint a felhő megy az égen.	1
   Budavárba följutának,	1
   Király előtt megállának,	1
   A legbölcsebb közöttök Kont,	1
   Királynak ily beszédet mond:	1
   "Itt vagyunk, király, előtted,	1
   Kiirthatd a pártütőket,	1
   Vedd el a mi életünket,	1
   Csak kíméld meg gyermekinket."	1
   S leoldozták kardjaikat,	1
   Kezök reszket, keblök dagad;	1
   Kardjoktól kell elszakadni!	1
   Mintha lelkök szakadna ki.	1
   De csak mégis leoldozták,	1
   Király előtt le is rakták,	1
   Odarakták őket sorba,	1
   Szegényeket, od' a porba.	1
   A hazának képe volt ez,	1
   Ottan hevert, mint a holttest,	1
   A haza is, megalázva,	1
   Rajta a gaz király lába.	1
   Zsigmond király nagy kevélyen	1
   Végignéz a vitézségen,	1
   Szemeit félig behúnyja,	1
   És így kezdi cudar gúnnyal:	1
   "Nos hát, nagy jó uraimék,	1
   Elég már a tréfa, elég?	1
   Meglapulunk valahára	1
   Megkorbácsolt eb módjára.	1
   Hát ezek a vad vitézek,	1
   Akik a királyi széket	1
   S koronámat fenyegeték?	1
   Kiktől szinte megijedék.	1
   Hisz ezek jámbor koldúsok!...	1
   Szegény golyhók, mit busúltok?	1
   Jól van; amért koldulátok,	1
   Az életet megkapjátok."	1
   A harminc vitéz föllobban	1
   Irtóztató bősz haragban.	1
   Láng a szivök, láng a szemök,	1
   Fölfordúlt a világ velök.	1
   Kont a bajúszán egyet ránt,	1
   Megereszti vastag hangját,	1
   S a beszéd végét se' várva	1
   Reádördül a királyra:	1
   "Állj meg, aki istened van!	1
   Többet nem szólsz bosszulatlan...	1
   Koldús vagy ám te! vagy volnál,	1
   Ha más, ha zsivány nem volnál.	1
   Gyermekink s nem magunk végett	1
   Jöttünk ide kérni téged...	1
   Gyermek ide, gyermek oda!	1
   Most a kocka el van dobva.	1
   Zsivány voltál, vagy és maradsz,	1
   És minden ivadékod az,	1
   Vér rajtad a piros bársony,	1
   Süssenek meg tüzes nyárson!	1
   Gyilkoltass meg mindnyájunkat.	1
   Ez tehozzád illő munka...	1
   De mit álltam szóba véled?	1
   Haramjával nem beszélek."	1
   Némán néz a király rája,	1
   Habot túr dühében szája.	1
   Int kezével, s a vitézek	1
   Hóhérkézre kerülének.	1
   És a hóhér sujtana már...	1
   "Megállj, mester," szól a király,	1
   "Halljátok, aki letérdel,	1
   S kegyelmet kér, életet nyer."	1
   Nincs a harminc között egy se',	1
   Aki térdét meggörbítse,	1
   Egy se' mozdul, egy se' térdel,	1
   Állnak néma megvetéssel.	1
   "Sujts!" ordít a veszett király,	1
   "Sujts, bakó, sujts, míg egy fej áll!"	1
   Sujt az, s hullanak a fejek,	1
   Mint ősszel a falevelek.	1
   Huszonkilenc fej hever már	1
   Garmadában a vérpadnál,	1
   Huszonkilenc ember vére	1
   Száradt a piac kövére.	1
   Most Kont István következik,	1
   A végső, a harmincadik!	1
   Ő volt akkor a hazába'	1
   A szabadság végsugára.	1
   Hogy föllépett a vérpadra,	1
   Megreszketett az alatta:	1
   Ott állt bokáig a vérben,	1
   Társai elfolyt vérében.	1
   Összegörnyed Zsigmond király,	1
   Az elítélt egyenest áll,	1
   Olyan az ő tekintete,	1
   Mint az isten itélete.	1
   Szólna Zsigmond: "végezd, mester!"	1
   De szólani nem tud, nem mer;	1
   Körmét a mellébe vágta,	1
   Fogaival ajkát rágta.	1
   Iszonyú csend... Kont lehajlott,	1
   A kiomlott vérbe markolt,	1
   S a piros vért odavágja	1
   Zsigmond fejér orcájára.	1
   Ordítozás, dob pergése!	1
   De hallik Kont mennydörgése:	1
   "Zsigmond király, gyilkos király,	1
   Vérünk, átkunk fejedre száll!"	1
   A hóhérbárd villan, suhan,	1
   Kont feje is a porba' van,	1
   Ugy esett le a válláról,	1
   Mint a nap az ég boltjáról.	1
   Gaz király volt Zsigmond király,	1
   De nem gazabb társainál;	1
   Csak neveik különbözők,	1
   Mind egyformák lélekben ők.	1
   Meddig tart még, beteg világ,	1
   Meddig tart még a nyavalyád?	1
   Király-fene rágja tested,	1
   Agyonrág, ha ki nem metszed!	1
   Debrecen, 1848. december	1
FIAM SZÜLETÉSÉRE	1
   Ide, ide fiamat kezembe,	1
   Hadd szorítsam a szivemhez őt!	1
   Mintha volnék újonnan teremtve,	1
   Hogy éltemnek ifju lombja nőtt!	1
   Üdvezellek, lelkem szép kis ága,	1
   Üdvezellek, édes magzatom!	1
   Sírásodnak bánatos zajába	1
   Beleolvad örvendő dalom.	1
   Kis parányom, milyen nagy örömmel	1
   Állok itt és nézem képedet!	1
   Kell-e még pap? örömkönnyeimmel	1
   Keresztellek én meg tégedet.	1
   Csillagász lett végre is belőlem,	1
   Itten állok csillagom előtt,	1
   Arcvonásit hosszasan szemlélem,	1
   S találgatom a távol jövőt.	1
   A reménynek nagy virágos fája,	1
   Mit e csillag fénye fölmutat;	1
   Csak ne szálljon kora dér reája,	1
   Mely leszedné e virágokat.	1
   Oh halál, te nem lész oly kegyetlen,	1
   Hogy magaddal rántsd idő előtt;	1
   Nem enyém lesz ő - tartsd ezt eszedben -	1
   A hazának nevelem fel őt.	1
   Úgye, úgye, kisfiam, ha majdan,	1
   Én a sorbul kiöregedem,	1
   Iparkodni fogsz túltenni rajtam,	1
   Vagy betöltöd legalább helyem?	1
   Vajha egykor ekkép szólanának,	1
   Nem busulva sírom szélinél:	1
   Meghalt! de nincs kára a hazának,	1
   Nincs, mert lelke a fiában él.	1
   Debrecen, 1848. december 15.	1
VESZTETT CSATÁK, CSUFOS FUTÁSOK!	1
   Veszett csaták, csufos futások!	1
   Bármerre nézek, mást nem látok,	1
   Miként a sár, amelybe	1
   Követ hajítanak be,	1
   Ugy feccsen szét a harcok mezejérül,	1
   Oh nemzetem, képedre a gyalázat,	1
   S a hit már-már sokak szivében gyérül,	1
   Hogy mindörökre jármodat lerázod.	1
   Ki ismer engem csüggedőnek?	1
   Kislelküséggel engemet ki vádol?	1
   De aggodalmak néha rám is jőnek	1
   Most a jövő rejtélyes távolábol,	1
   Jőnek, miként az éji denevérek	1
   S el-elvisítják itten magokat,	1
   Hogy rá szivemben hidegséget érzek	1
   És lélekzésem szinte elakad.	1
   Hazám, hazám, magyar haza,	1
   Elátkozott föld vagy hát?	1
   Ki volt, ki így megátkoza?	1
   Hogy rajtad a szabadság	1
   Örökké csak földönfutó legyen,	1
   Ki pillanatra hozzád menekűl,	1
   De amint jön, megint megyen,	1
   Elűzik kérlelhetetlenűl!	1
   Hányszor kelénk fel három század óta,	1
   Lerázni hősleg a bilincseket!	1
   S kardunk mindig behullt a vérfolyóba,	1
   Mely meghasított keblünkből eredt,	1
   S ájulva amint a földön feküdtünk,	1
   Kacagva tombolt a zsarnok fölöttünk.	1
   Most talpon állunk újolag...	1
   Azért állottunk volna fel,	1
   Hogy újra földhöz sujtsanak?	1
   Nem, nem, most győzni vagy meghalni kell!	1
   Csatára, nemzetem,	1
   Halál vagy győzelem!	1
   Föl, föl, te jobban nem szeretheted	1
   A szép halálnál a csuf életet,	1
   Te inkább sírba fekszel, mint mocsárba...	1
   De aki kész a hős-halálra,	1
   Az diadalmaskodni fog.	1
   Induljatok	1
   Százezerével, miljomával	1
   A szolgaság Egyiptomábol	1
   A szabadsági Kánaánba,	1
   Mint Mózses népe hajdanába!	1
   Nekik volt, van nekünk is istenünk,	1
   Ő fog vezetni tűzoszlop képében,	1
   S az ellenség kiomló vére lészen	1
   A vörös tenger, melyen átmegyünk!	1
   Debrecen, 1848. december	1
AZ ÉV VÉGÉN	1
   Indulsz, pályavégezett év,	1
   Menj... de várj, ne menj magad,	1
   Sötét van a másvilágba'.	1
   Jó lesz egy kis égő lámpa:	1
   Vidd magaddal dalomat.	1
   Megpendítem, régi lantom,	1
   Megpendítem húrjaid;	1
   Már régóta vagy te nálam,	1
   Sokat szóltál... megpróbálom,	1
   Tudnál-e még valamit?	1
   Ha valaha szépen szóltál,	1
   Most legyen szép éneked;	1
   Légy méltó neved hiréhez,	1
   Tedd még ünnepibbekké ez	1
   Ünnepélyes perceket.	1
   És ki tudja? tán utósó,	1
   Legutósó lesz e dal;	1
   Tán ha téged most leteszlek,	1
   Többé majd föl sem vehetlek,	1
   Hangod, életed kihal.	1
   A hadistenhez szegődtem,	1
   Annak népéhez megyek;	1
   Esztendőre hallgat a dal,	1
   Vagy ha írok, véres karddal	1
   Írok költeményeket.	1
   Zengj tehát, zengj, édes lantom,	1
   Zengd ki, ami benned van,	1
   Szólj vadúl, és szólj szelíden,	1
   Ragyogóan és sötéten,	1
   Szomorúan és vigan.	1
   Légy vihar, mely haragában,	1
   Ősi tölgyeket szakít,	1
   Légy szellő, mely mosolyogva	1
   Csendes álomba ringatja	1
   A mezők fűszálait.	1
   Légy tükör, melyből reám néz,	1
   Egész, egész életem,	1
   Melynek legszebb két virága	1
   A mulandó ifjuság s a	1
   Múlhatatlan szerelem.	1
   Adj ki minden hangot, lantom,	1
   Ami benned még maradt...	1
   A nap is midőn lemégyen,	1
   Pazarolva földön égen	1
   Szétszór minden sugarat.	1
   S szólj erősen, lantom, hogyha	1
   Már utósó e dalod;	1
   Hirtelen ne haljon ő meg!	1
   Zengjék vissza az időnek	1
   Bércei, a századok.	1
   Debrecen, 1848. december	1
ÚJÉV NAPJÁN, 1849	1
   Megérte ezt az évet is,	1
   Megérte a magyar haza:	1
   A vészes égen elborult,	1
   De nem esett le csillaga.	1
   Meg van vagdalva, vérzik a kezünk.	1
   De azért még elbírja fegyverünk,	1
             S amerre vág,	1
   Ott hagyja fájó vérnyomát.	1
   Ott hagyja fájó vérnyomát,	1
   Haramja csorda, képeden!	1
   Hogy majd az ítéletnapon	1
   E bélyeg vádolód legyen,	1
   Vádolód az isten szine előtt,	1
   És gyujtsa rettentő haragra őt,	1
             Te ellened,	1
   Ki ránk veszett fogad fened!	1
   De mit az ítélet nekünk?	1
   Ha lesz is az, sokára lesz!	1
   És ami több, és ami fő:	1
   Az isten könyörűletes.	1
   Még majd kegyelmet adna nékik ő...	1
   Ne várakozzunk; e vérengező	1
             Kutyák felett	1
   Tartsunk magunk itéletet!	1
   Tartsunk oly véritéletet,	1
   Hogy elborzadjon a világ;	1
   Majd addig szórjuk rájok a	1
   Szörnyű halálos nyavalyát,	1
   Amíg hirmondónak marad csak egy,	1
   Ki majd otthon reszketve mondja meg,	1
             Hogy jaj neki,	1
   Ki a magyart nem tiszteli!	1
   Nekünk most az isten kevés,	1
   Mert ő nem eléggé kemény;	1
   Hozzád imádkozom, pokol,	1
   Az új esztendő reggelén:	1
   "Öntsd szíveinkbe minden dühödet,	1
   Hogy ne ismerjünk könyörületet,	1
             Mig e gazok	1
   Közűl a földön egy mozog!"	1
   Debrecen, 1849. január 1.	1
BUDA VÁRÁN UJRA NÉMET ZÁSZLÓ!	1
   Buda várán ujra német zászló!	1
   Hova legyek lelkem haragjától?	1
   Arcunk piros, de nem zsarnok-vértül!	1
   Hanem saját szivünk szégyenétül!	1
   Egy kezünkön rajt van a lánc ismét;	1
   Várjuk-e, hogy amazt is lekössék?	1
   Hogy megint a régi nóta járja,	1
   En kinunkra, világ csufságára?	1
   Kár azoknak a szabadság kardját	1
   Kézbe venni, kik csak azért tartják,	1
   Hogy a zsarnok a porig alázza,	1
   S száradjon rá vér helyett gyalázat.	1
   Tedd le azt a fegyvert, magyar nemzet,	1
   Téged isten nem arra teremtett,	1
   El onnan a csatatérrül, lódulj,	1
   Messziről nézz csak rá, a kuckóbul!	1
   Ha urad jön, térdepelj le szépen,	1
   S csókold meg a korbácsot kezében,	1
   S várd el békén, míg reád halált szól,	1
   És kirúg a nemzetek sorából!	1
   Oh hazám, oh nemzetem, magyar nép,	1
   Nem döbbent meg, nem riaszt föl e kép?	1
   E rettentő gondolatra fel kell	1
   Állandod, habár a sírban fekszel.	1
   Azt hiszem, hogy ami most levágott,	1
   Balsorsod volt és nem gyávaságod,	1
   S ha a balsors csüggedést nem hoz rád,	1
   Elszegődik a szerencse hozzád.	1
   Új erővel és új bátorsággal	1
   Álljunk szembe ama haramjákkal;	1
   Szent az ügyünk, velünk van az isten,	1
   Vagy velök sincs, ha mivelünk nincsen.	1
   Dobogjatok szíveink kevélyen,	1
   Diadalmunk előérzetében!	1
   Pirulj, arcunk, pirulj zsarnok-vértül,	1
   És ne saját szivünk szégyenétül!	1
   Debrecen, 1849. január 6-7.	1
EURÓPA CSENDES, ÚJRA CSENDES...	1
   Európa csendes, ujra csendes,	1
   Elzúgtak forradalmai...	1
   Szégyen reá! lecsendesűlt és	1
   Szabadságát nem vívta ki.	1
   Magára hagyták, egy magára	1
   A gyáva népek a magyart;	1
   Lánc csörg minden kézen, csupán a	1
   Magyar kezében cseng a kard.	1
   De hát kétségbe kell-e esnünk,	1
   Hát búsuljunk-e e miatt?	1
   Ellenkezőleg, oh hon, inkább	1
   Ez légyen, ami lelket ad.	1
   Emelje ez föl lelkeinket,	1
   Hogy mi vagyunk a lámpafény,	1
   Mely amidőn a többi alszik,	1
   Ég a sötétség éjjelén.	1
   Ha a mi fényünk nem lobogna	1
   A véghetetlen éjen át,	1
   Azt gondolhatnák fönn az égben,	1
   Hogy elenyészett a világ.	1
   Tekints reánk, tekints, szabadság,	1
   Ismerd meg mostan népedet:	1
   Midőn más könnyet sem mer adni,	1
   Mi vérrel áldozunk neked.	1
   Vagy kell-e még több, hogy áldásod	1
   Ne érdemetlen szálljon ránk?	1
   E hűtlen korban mi utósó	1
   Egyetlen híveid valánk!	1
   Debrecen, 1849. január	1
NÉGY NAP DÖRGÖTT AZ ÁGYU...	1
   Négy nap dörgött az ágyu	1
   Vizakna s Déva közt,	1
   Ott minden talpalatnyi	1
   Földet vér öntözött.	1
   Fehér volt a világ, szép	1
   Fehér hó este be,	1
   Ugy omlott a piros vér	1
   A fehér hóra le.	1
   Négy hosszu nap csatáztunk	1
   Rettentő vad csatát,	1
   Minőt a messzelátó	1
   Nap csak nagynéha lát.	1
   Mindent megtettünk, amit	1
   Kivánt a becsület...	1
   Tízannyi volt az ellen,	1
   Győznünk nem lehetett.	1
   Szerencse és az isten	1
   Tőlünk elpártola,	1
   Egy pártfogó maradt csak	1
   Velünk: ez Bem vala.	1
   Oh Bem, vitéz vezérem,	1
   Dicső tábornokom!	1
   Lelked nagyságát könnyes	1
   Szemekkel bámulom.	1
   Nincsen szóm elbeszélni	1
   Nagy hősiségedet,	1
   Csak néma áhitattal	1
   Szemléllek tégedet,	1
   S ha volna ember, kit mint	1
   Istent imádanék,	1
   Meghajlanék előtted	1
   Térdem, meghajlanék.	1
   S nekem jutott a vészes	1
   Dicsőség, hogy veled	1
   Járjam be, oh vezérem,	1
   A csatatéreket.	1
   Te melletted lovaglék	1
   A harc veszélyiben,	1
   Ahol az élet pusztul	1
   És a halál terem.	1
   Sokan elhagytanak, te	1
   Rendíthetetlen agg,	1
   De úgy-e téged, úgy-e	1
   Én el nem hagytalak?	1
   S lépésid mind halálig	1
   Követni is fogom,	1
   Oh Bem, vitéz vezérem,	1
   Dicső tábornokom!	1
   Debrecen, 1849. február 10-15.	1
NYAKRAVALÓ	1
   Nyakravaló nélkűl akarod megvédni hazádat?	1
        Oh te szamár te, minő ostoba képzelet ez!	1
   Honszeretet, bátorság s más, mind kófic: az a fő	1
        A katonában, hogy nyakravalója legyen.	1
   Mészáros Lázár, akitől én ezt tanulám, s ő	1
        Tudja, hogy a legfő hősben a nyakravaló,	1
   Mert hisz az ő hada, mely hősleg megfutamúlt volt,	1
        Egytül-egyig mind, mind nyakravalóba' vala.	1
   Nyakravalótalanok, takarodjatok a csatatérrül...	1
        Éljen Mészáros s éljen a nyakravaló!	1
   Debrecen, 1849. február 18-20.	1
BURIÁN PÁL EMLÉKKÖNYVÉBE	1
   Lantom, kardom, tied, oh szabadság!	1
   Kolozsvár, 1849. február 26.	1
CSATÁBAN	1
   A földön is harag,	1
   Az égen is harag!	1
   Kifolyt piros vér és	1
   Piros napsugarak!	1
   A lemenő nap oly	1
   Vad bíborban ragyog!	1
   Előre, katonák,	1
   Előre, magyarok!	1
   Komoly felhők közül	1
   Bámul reánk a nap,	1
   Rettentő szuronyok	1
   Füstben csillámlanak,	1
   A sűrü lomha füst	1
   Sötéten gomolyog,	1
   Előre, katonák,	1
   Előre, magyarok!	1
   Ropog, hosszan ropog	1
   Csatárok fegyvere,	1
   Ágyúk bömbölnek, hogy	1
   Reng a világ bele;	1
   Te ég, te föld, talán	1
   Most összeomlotok!	1
   Előre, katonák,	1
   Előre, magyarok!	1
   Szilaj lelkesedés	1
   Foly bennem, mint tüzár,	1
   A vérszag és a füst	1
   Megrészegíte már,	1
   Előre rontok én,	1
   Ha élek, ha halok!	1
   Utánam, katonák,	1
   Utánam, magyarok!	1
   Medgyes, 1849. március 2-3.	1
BIZONY MONDOM, HOGY GYŐZ MOST A MAGYAR...	1
   Bizony mondom, hogy győz most a magyar,	1
   Habár ég s föld ellenkezőt akar!	1
   Azért nem győzött eddig is e hon,	1
   Mert sohasem volt egy akaraton;	1
   Most egy a lélek, egy a szív, a kar...	1
   Mikor győznél, ha most sem, oh magyar?	1
   Egy ember a haza, s ez halni kész,	1
   S ezért, oh népem, ép ezért megélsz,	1
   S dicső lesz élted, boldog és szabad,	1
   Amilyen senkié a nap alatt!	1
   S én bátran állom a csaták tüzét,	1
   Tudom, hogy a golyó nekem nem vét,	1
   Tudom, hogy a sors őriz engemet,	1
   Hogy engemet megölni nem lehet,	1
   Mert én leszek, nekem kell lenni, ki	1
   Ha elleninket mind a föld fedi,	1
   Megéneklem majd diadalmadat,	1
   Szabadság, és a szent halottakat,	1
   Akiknek vére volt kereszvized,	1
   S halálhörgése bölcsőéneked;	1
   Meg kell, hogy érjem azt a szép napot,	1
   Midőn áldásodat reánk adod,	1
   S mi annyi átokteljes év után	1
   Sirunk, mosolygunk, az öröm mián,	1
   Midőn, mit eltört láncunk ád, a nesz	1
   Egy szabad nemzet imádsága lesz!	1
   Meg kell, hogy érjem azt a nagy napot,	1
   Amelyért lantom s kardom fáradott!	1
   Marosvásárhely, 1849. március 6-7.	1
PACSÍRTASZÓT HALLOK MEGINT	1
   Pacsírtaszót hallok megint!	1
   Egészen elfeledtem már.	1
   Dalolj, tavasznak hírmondója te,	1
   Dalolj, te kedves kis madár.	1
   Oh istenem, mi jólesik	1
   A harci zaj után e dal,	1
   Mikéntha bérci hűs patak füröszt	1
   Égő sebet hullámival.	1
   Dalolj, dalolj, kedves madár,	1
   Eszembe hozzák e dalok,	1
   Hogy nemcsak gyilkos eszköz, katona,	1
   Egyszersmind költő is vagyok.	1
   Eszembe jut dalodrul a	1
   Költészet és a szerelem,	1
   Az a sok jó, mit e két istennő	1
   Tett és még tenni fog velem.	1
   Emlékezet s remény, ez a	1
   Két rózsafa ismét virít	1
   Dalodra, és lehajtja mámoros	1
   Lelkem fölé szép lombjait,	1
   És álmodom, és álmaim	1
   Oly kedvesek, oly édesek...	1
   Terólad álmodom, hív angyalom,	1
   Kit olyan híven szeretek,	1
   Ki lelkem üdvessége vagy,	1
   Kit istentől azért nyerék,	1
   Hogy megmutassa, hogy nem odafönn,	1
   De lenn a földön van az ég.	1
   Dalolj, pacsírta, hangjaid	1
   Kikeltik a virágokat;	1
   Szivem mily puszta volt és benne már	1
   Milyen sok szép virág fakad.	1
   Betlen, 1849. március 8.	1
PÉTER BÁTYA	1
   Tíz katona esett a helységre,	1
   Nem volt szükség fogdosó kötélre,	1
   Húsz legény ment maga jószántából	1
   Zászló alá az eke szarvától.	1
   "Hogyne mennénk örömest, mikor kell!	1
   Aki nem megy, hitvány, gyáva korhely.	1
   Nem királyért hadakozunk mostan,	1
   A hazáért fogunk állni sorban.	1
   Nem királyért, sőt a király ellen,	1
   Akit isten mindörökké verjen!	1
   Verje meg ugy, amint ő akarta,	1
   Hogy igába jussunk mi s nyomorba.	1
   Teéretted megyünk a csatába,	1
   Nemzetünknek drága szabadsága!	1
   Megyünk húszan tíz helyett, és ha kell,	1
   Utánunk még kétszer annyi jön el."	1
   S összeálltak indulásra készen	1
   Az ujoncok falu közepében,	1
   Körülöttök fiatalok, vének	1
   Gyülekeznek búcsuvétel végett.	1
   Az anyák (ez a természet rende,	1
   Isten őket már így teremtette,	1
   Ők szegények erről nem tehetnek)	1
   Hát az anyák szörnyen keseregtek.	1
   Sirtak-rítak, mint az őszi felleg,	1
   Fiaiknak hogy elmenni kellett,	1
   Elmenniök és még oda pedig,	1
   Ahol a halál vendégeskedik.	1
   Amint mondom, volt sok sírás-rívás,	1
   Hej hanem ugy csak korántse' rítt más,	1
   Egynek se' volt oly nedves köténye,	1
   Mint kelmednek, szegény Panna néne.	1
   Hogyne sírna? három fia vagyon,	1
   Mind a három szép szál legény nagyon,	1
   S mind a három be vagyon sorozva	1
   Katonának s ottan áll a sorba'.	1
   "Hagyd el, anyjok, hagyd el már," szólt kérve	1
   Péter bátya, Panna néni férje,	1
   "Hagyd el, anyjok, elég ebbül ennyi,	1
   Nem is illik ennyit keseregni.	1
   Nékem is ugy fiaim, mint néked,	1
   Azért mégsem siratom ám őket,	1
   Sőt örülök, hogy nevemmel hárman	1
   Lesznek ott a szabadság harcában.	1
   Menjetek el, szeretett cselédim;	1
   Ha megjöttök a háború végin,	1
   Nagy kedvem lesz... és ha odavesztek,	1
   Fáj a szívem majd, de nem reped meg.	1
   Szép halál a szabadságért halni,	1
   Ahogy én azt el tudom gondolni,	1
   Legszebb halál az a csatatéri,	1
   Ahogy azt az én eszem föléri.	1
   Menjetek hát életbe-halálba,	1
   Fegyveritek legyenek megáldva,	1
   Hogy szabadság ragyogjon majd rajtok,	1
   Különben jobb, hogy ha ott maradtok."	1
   Az ujoncok utra kerekedtek,	1
   Jó kedve volt a jó gyerekeknek;	1
   Ugy mentenek a halál utjára,	1
   Mintha mentek volna lakomára.	1
   Péter bátya hát kendet mi lelte?	1
   Olyat sóhajt, majd kiszáll a lelke,	1
   Néz utána az ujonc-seregnek,	1
   S íme, íme könnyei peregnek.	1
   E hát vége a sok cifra szónak?	1
   Addig beszélt máshoz biztatólag,	1
   Addig köpte a markát, mig aztán	1
   Tyúkmadár lett a vitéz oroszlán.	1
   Csúfolták az öreget keményen,	1
   Hogy hát ő csak szóval győzte légyen,	1
   De az öreg, bár nagyon is únja,	1
   Egy sziporkát sem felel a gúnyra.	1
   Amit szólott, azt csak úgy magában	1
   Mormogta el hazaballagtában:	1
   "Mennek ők és maradni kell nékem!	1
   Itthon maraszt göthös öregségem.	1
   Szabadságot vesznek drága áron,	1
   S én ne legyek a véres vásáron,	1
   Én itthon csak kész portékát lessek,	1
   Ne legyek ott, hogy én is fizessek!	1
   Jólesik, hogy megértem ezt a kort,	1
   Hol nemzetem lánc helyett fegyvert hord,	1
   S mégis vesztem vón' el eddig inkább,	1
   Minthogy most csak nézzem e szent munkát!	1
   Elvágnám a két kezem két lábam,	1
   Ha tudnám, hogy nem vágom hiában,	1
   Ha helyette más erős új nőne,	1
   Hogy mehetnék majd a harcmezőre!"	1
   Szalonta, 1849. március 15-25.	1
AZ ERDÉLYI HADSEREG	1
   Mi ne győznénk? hisz Bem a vezérünk,	1
   A szabadság régi bajnoka!	1
   Bosszuálló fénnyel jár előttünk	1
   Osztrolenka véres csillaga.	1
   Ott megy ő, az ősz vezér; szakálla	1
   Mint egy fehér zászló lengedez;	1
   A kivívott diadal utáni	1
   Békeségnek a jelképe ez.	1
   Ott megy ő, a vén vezér, utána	1
   A hazának ifjusága mi,	1
   Igy kisérik a vén zivatart a	1
   Tengerek szilaj hullámai.	1
   Két nemzet van egyesűlve bennünk,	1
   S mily két nemzet! a lengyel s magyar!	1
   Van-e sors, amely hatalmasabb, mint	1
   E két nemzet, ha egy célt akar?	1
   Egy a célunk: a közös bilincset	1
   Összetörni, melyet hordozánk,	1
   S összetörjük, esküszünk piros mély	1
   Sebeidre, megcsufolt hazánk!	1
   Küldd elénk, te koronás haramja,	1
   Légiónként bérszolgáidat,	1
   Hogy számodra innen a pokolba	1
   Holttestökbül építsünk hidat.	1
   Mi ne győznénk? hisz Bem a vezérünk,	1
   A szabadság régi bajnoka!	1
   Bosszuálló fénnyel jár előttünk	1
   Osztrolenka véres csillaga!	1
   Bánfihunyad, 1849. március 26-27.	1
KI GONDOLNÁ, KI MONDANÁ...	1
   Ki gondolná, ki mondaná,	1
   Hogy e hely csatatér?	1
   Hogy néhány rövid hét előtt	1
   Itt folyt el annyi vér?	1
   Itt harcolánk, itt vett körűl	1
   Az ellenség hada,	1
   Elől halál, hátul halál,	1
   Ez rémes nap vala!	1
   Akkor, miként a férfigond,	1
   Mogorva volt az ég,	1
   Most, mint a kis gyermek szeme,	1
   Szelíd és tiszta kék.	1
   Akkor, mint aggastyán feje,	1
   Hófehér volt a föld,	1
   Mostan miként az ifjunak	1
   Reménye, olyan zöld.	1
   A légben akkor itt zugó	1
   Golyók röpűltek el,	1
   A légben most fejem fölött	1
   Pacsírta énekel.	1
   Láttunk itt akkor a síkon	1
   Véres halottakat.	1
   S hol a holtak feküdtenek,	1
   Most ott virág fakad.	1
   Ki gondolná, ki mondaná,	1
   Hogy e hely csatatér?	1
   Hogy néhány rövid hét előtt	1
   Itt folyt el annyi vér?	1
   Szászsebes, 1849. április 3-12.	1
VAJDAHUNYADON	1
   Fogadjatok be, ti dicső falak,	1
   Fogadj magadba, híres ősi vár!	1
   Légy üdvezelve... hol a hős lakott,	1
   A költő ottan lelkesedve jár.	1
   Mily hős lakott itt, a nagy Hunyadi!	1
   Mily lelkesűlés éget engemet!	1
   Szivemnek hangos dobbanásai,	1
   Beszéljetek ti ajkaim helyett.	1
   Itten lakott, tán olykor épen itt	1
   Gondolkodék e bástya tetején,	1
   Innen tekintett a jövőbe ő,	1
   Ahonnan most a multba nézek én.	1
   Itt pihené ki fáradalmait,	1
   Midőn elzúgtak a kemény csaták,	1
   Melyek Konstantinápoly tornyain	1
   A büszke félholdat megingaták.	1
   Jó pihenő hely... csendes szép magány	1
   Mélyen lehajló völgynek zöld ölén...	1
   Itt lenn a vár; nem éri vihar	1
   Még a zászlót sem tornya tetején.	1
   El van rejtezve a világ elől	1
   E szent magány; beléje más nem lát,	1
   Csak messziről fehér fejével a	1
   Hegyek nagyapja, a vén Retyezát.	1
   Szólott Hunyadvár bámuló gyönyörrel:	1
   "Kit látok? oh kit látok? Hunyadit!	1
   Megjöttél hát, oh hősök hőse, végre,	1
   Kit vártalak négy hosszu századig.	1
   Én hittem azt, hogy vissza fogsz te jőni,	1
   Ez a hitem volt, mi erőt adott,	1
   Hogy el ne dőljek, hogy viselni bírjam	1
   A négyszáz éves gyászt és bánatot.	1
   És megjövél... légy hévvel üdvezelve,	1
   Hosszan várt vendég, oh hős, oh apám!	1
   Csak az fáj most, hogy nem tud sírni a kő...	1
   Örömkönyűimet hogy ontanám!"	1
   Felelt a vendég: "Sajnállak, szegény vár,	1
   Hogy örömedet el kell rontani!...	1
   Csalatkozol: nem az jött, akit vártál,	1
   Az én nevem Bem, és nem Hunyadi."	1
   Szólt vissza a vár: "Én azzal törődjem,	1
   Mi volt akkor s mi mostan a neved?	1
   A név mulandó, változékony; ami	1
   Örök, azt nézem én, a szellemet.	1
   Nem a nevedről, hanem szellemedrül	1
   S annak müvéről ismerek reád:	1
   Az vagy, ki voltál, négyszáz év előtt s most	1
   Te mentetted meg a magyar hazát!"	1
   Vajdahunyad, 1849. április 14.	1
A SZÉKELYEK	1
   Nem mondom én: előre székelyek!	1
   Előre mentek úgyis, hős fiúk;	1
   Ottan kiván harcolni mindegyik,	1
   Hol a csata legrémesebben zúg.	1
   Csak nem fajult el még a székely vér!	1
   Minden kis cseppje drágagyöngyöt ér.	1
   Ugy mennek a halál elébe ők,	1
   Amint más ember menyegzőre mén;	1
   Virágokat tűznek kalapjaik	1
   Mellé, s dalolnak a harc mezején.	1
   Csak nem fajult el még a székely vér!	1
   Minden kis cseppje drágagyöngyöt ér.	1
   Ki merne nékik ellenállani?	1
   Ily bátorságot szívében ki hord?	1
   Mennek, röpülnek, mint a szél, s üzik	1
   Az ellenséget, mint a szél a port!	1
   Csak nem fajult el még a székely vér,	1
   Minden kis cseppje drágagyöngyöt ér!	1
   Karánsebes, 1849. április 17.	1
EGY GOROMBA TÁBORNOKHOZ	1
   Tábornok úr, én nem tartom magam	1
   Nagy embernek, de akkorácska csak	1
   Vagyok, hogy oly parányok, aminő ön,	1
   Levett kalappal szóljanak velem.	1
   S ön engemet gorombaságival	1
   Elhalmozott, hogy két orcám pirúlt.	1
   Igen, pirúltam, de nem magamért,	1
   Pirúltam a magyar sereg miatt,	1
   Hogy annak egy ily tábornokja van.	1
   Tábornok úr, van ellenség elég,	1
   Gorombáskodjék azzal, ott szabad,	1
   De bánjék szépen a jó honfiakkal,	1
   Különben azt hisszük, hogy őket el	1
   Szándékszik ön kergetni a seregből,	1
   És ez kemény vád lenne majd, kemény vád.	1
   S gorombaságit épen rajtam űzi!	1
   Nem fél-e ön, hogy tollamnak hegyére	1
   Tüzöm fel önt? ez a toll, istenemre,	1
   Hegyesb a tőrnél s lelkiismeretnél,	1
   S akit megszúrok véle, fáj neki	1
   Még akkor is, ha a sír férgei	1
   Cirógatják ott lenn a föld alatt.	1
   Kiírnám önt itt név szerint, de amit	1
   Saját kardjával tenni képtelen,	1
   Tollammal tenni én nem akarom,	1
   Nem fogom önt megörökíteni.	1
   Csak azt ajánlom, hogyha még leszen	1
   Szerencsétlenségünk egymáshoz, akkor	1
   Beszéljen vélem emberségesen,	1
   Mert én ugyan nem tartom magamat	1
   Nagy embernek, de akkorácska csak	1
   Vagyok, hogy oly parányok, aminő ön,	1
   Levett kalappal szóljanak velem.	1
   Debrecen, 1849. május 7.	1
SZÜLEIM HALÁLÁRA	1
   Végre megtörtént a	1
   Rég várt viszonlátás!	1
   Nincs köszönet benne,	1
   Nincsen istenáldás.	1
   Láttam jó atyámat... vagy csak koporsóját,	1
   Annak sem látszott ki csak az egyik széle,	1
   Ezt is akkor láttam kinn a temetőben,	1
   Mikor jó anyámat tettük le melléje.	1
   Sem atyám, sem anyám	1
   Nincs többé, nem is lesz,	1
   Kiket szoríthatnék	1
   Dobogó keblemhez,	1
   Akiknek csókolnám még lábok nyomát is,	1
   Mert engemet szivök vérén neveltek fel,	1
   Mert körűlöveztek, mint a földet a nap	1
   Lángoló sugári, szent szeretetökkel!	1
   Oh atyám, oh anyám,	1
   Miért távozátok?	1
   Tudom, hogy áldás a	1
   Sír nyugalma rátok,	1
   De mi nektek áldás, az átok énnékem,	1
   Melytül szegény szívem csakhogy nem reped meg!	1
   Ha így bántok velem, ti kik szerettetek,	1
   Mit várjak azoktul, akik nem szeretnek?	1
   Itt hagytak, elmentek,	1
   Nem is jőnek vissza!	1
   Omló könnyeimet	1
   Sirjok halma issza.	1
   Folyjatok, könnyeim, folyj, te forró patak,	1
   Szivárogj le hideg orcáikra halkan,	1
   Hadd tudják meg rólad: árva gyermeköknek	1
   Elhagyott lelkén mily égő fájdalom van!	1
   De nem, de nem, inkább	1
   Eltávozom innen,	1
   Hogysem könnyem árja	1
   Hozzájok lemenjen;	1
   Mentsen isten tőle!... édes jó szülőim	1
   Hogyha megéreznék fiuknak keservét,	1
   Szerető szivök a sírban sem pihenne,	1
   Egy bú lenne nékik a hosszú öröklét.	1
   Isten veletek hát...	1
   Csak egyszer még, egyszer	1
   Ölelkezem össze	1
   Sírkeresztetekkel...	1
   Olyan a két ága, mint két ölelő kar,	1
   Mintha apám s anyám nyujtaná ki karját...	1
   Tán fölemelkedtek halotti ágyokból,	1
   Fiokat még egyszer ölelni akarják!	1
   Pest, 1849. május 19-20.	1
JÖTT A HALÁL	1
   Jött a halál, hogy elsöpörjön minket	1
   A föld szinéről, jött a döghalál,	1
   Reánk lehelte rothadó lelkéből	1
   Azt sátándühhel a gonosz király.	1
   Tombolt a vész irtóztató erővel	1
   A végitélet végórájaként,	1
   És ím mi élünk még és nem halánk meg,	1
   Csak meghajoltunk, de el nem törénk!	1
   Él a magyar még, áll a hon, s hol egykor	1
   Olyan halotti volt a hosszu csend,	1
   Minő zajt üt most ott a harcoló kard!	1
   Minden csengése egy világra cseng!	1
   Oh népem, eddig önmagad se tudtad,	1
   Hogy létezel, s most tudja a világ:	1
   Utósó voltál, s íme a legelsők,	1
   Most még ők is bámulva néznek rád.	1
   Melyik magyar nem szégyenlé előbb hogy	1
   Sors átkából magyarnak született?	1
   S melyik nem büszke most reá, hogy isten	1
   Kegyelméből e nemzet tagja lett?	1
   Méltóbb vagy a legdrágább koszorúra,	1
   Mint bárki más, méltóbb vagy igazán;	1
   Oh hol keressek, hol lelek virágot,	1
   Dicső fejedre illőt, szent hazám?	1
   De béfejezve nincsen még a munka,	1
   Amelyet néked béfejezni kell.	1
   Csak félig van még a csomó elvágva,	1
   Mit szét kell vágnod kardod élivel.	1
   Majd akkor illet a koszorú téged,	1
   Ha e munkát végkép bevégezéd,	1
   S akkor nem én foglak megkoszorúzni,	1
   Hanem az egész nagy emberiség!	1
   Előre hát, oh nemzetem, ne állj meg,	1
   Hogy állanál meg pályád közepén?	1
   Félútadon vagy, fölértél a hegyre,	1
   S könnyű már annak, aki völgybe mén.	1
   Elő, elő a zászlóval, kezedben,	1
   Egész Európa te utánad jő.	1
   Te vagy, hazám, most a világ vezére...	1
   Mily nagy szerep, milyen lelkesitő!	1
   Pest, 1849. május 21.	1
A HUSZÁR	1
   Szegény legény vagyok,	1
   Nincs semmi vagyonom;	1
   Szívem sem az enyém,	1
   Rég birja galambom.	1
   Életemet pedig	1
   Hazám, te szent hazám,	1
   Kész áldozat gyanánt	1
   Tenéked áldozám.	1
   Ami még megmaradt:	1
   Te szűz becsületem,	1
   Magammal viszlek el,	1
   Te sírba szállsz velem.	1
   Szalonta, 1849. május 27-28.	1
A HONVÉD	1
   Isten után legszebb és a legszentebb név	1
   A honvéd-nevezet!	1
   Hogy ne iparkodnám hát megérdemelni	1
   Ezt a szép nagy nevet?	1
   Iparkodom teljes szivembül, oh hazám,	1
   Megvédeni téged,	1
   Védni, fölemelni téged, s lesujtani	1
   A te ellenséged!	1
   Sokat lesujtottunk mi már, de meglehet,	1
   Hogy még sok van hátra;	1
   Hadd legyen, mit bánjuk? akárki, akárhány,	1
   Karunk készen várja.	1
   Jőjetek, szabadság hóhérlegényei,	1
   Nem jöttök egyébért,	1
   Csak hogy elvegyétek, amit érdemeltek,	1
   A véres halálbért.	1
   Ti vagytok, zsiványok, kik országunk földét	1
   Kipusztítottátok,	1
   Fekvén rajta háromszáz esztendeig mint	1
   Nehéz istenátok.	1
   Hanem hiszen ezt a földet ti teszitek	1
   Ujra termékennyé:	1
   Véreteket issza most, mint eddig itta	1
   Saját népe könnyét!	1
   Jőjetek! ismerjük már egymást, ti futtok,	1
   Mi űzünk titeket,	1
   Űzünk, mint a szélvész a széjjelszaggatott	1
   Rongyos fellegeket.	1
   Jőjetek, hadd szúrjuk szíveiteket a	1
   Szuronyunk hegyére,	1
   Emlékezzetek a másvilágon is a	1
   Honvédek nevére!	1
   Honvéd vagyok; mikor nevemet kimondom	1
   - Mi tagadás benne? -	1
   Egy kis büszkeségnek ragyogó szikrája	1
   Szökken a szemembe,	1
   Egy vagyok a végre föltámadt magyar nép	1
   Győző seregébül,	1
   Én is segítettem koronát leütni	1
   A király fejérül!	1
   Hej te király, hol van régi szép sereged,	1
   Hol van régi fényed?	1
   Hej be tönkretették a szegény honvédek,	1
   E rongyos legények.	1
   Rongyos vagyok, mint az ágrulszakadt, csak hogy	1
   Mezítláb nem járok,	1
   De több becsületem van mégis, mint nektek,	1
   Cifra uraságok.	1
   Van bizony énnékem becsületem, de nagy,	1
   Ország-világ előtt,	1
   Még azok előtt is, kit szuronyom leszúrt,	1
   Kit fegyverem lelőtt;	1
   Még az ellenség is, akit csak magasztal	1
   Egy szívvel, egy szájjal,	1
   Hogyne becsülné azt tulajdon nemzete,	1
   Tulajdon hazája?	1
   Rajta is leszek, hogy jó hírem-nevemet	1
   Megtartsam halálig.	1
   Vagy ha visszamék majd az otthonvalókhoz,	1
   Elvigyem hazáig.	1
   Az lesz ám az öröm, ha majd visszatérek	1
   Az én enyéimhez,	1
   És ideszorítom rendre valamennyit	1
   Dobogó szivemhez!	1
   Hej az lesz ám a nap!... és mégse tudom, hogy	1
   Mit szeretnék jobban:	1
   Hazamenni-e majd a harc végén vagy itt	1
   Elesni a harcban?	1
   Társaim arcáról, akik elhullanak,	1
   Én arról azt látom:	1
   A hazáért halni legnagyobb boldogság	1
   Ezen a világon!	1
   Pest, 1849. június 1-10.	1
FÖL A SZENT HÁBORÚRA!	1
   Itt a próba, az utósó	1
   Nagy próba;	1
   Jön az orosz, jön az orosz,	1
   Itt is van már valóba'.	1
   Eljött tehát az utósó	1
   Itélet,	1
   De én attól sem magamért,	1
   Sem hazámért nem félek.	1
   Miért félnék az itélet	1
   Napjátul?	1
   Féljenek ők, kik viselik	1
   Magokat oly galádul,	1
   Kik rátörtek az ártatlan	1
   Magyarra,	1
   Most veri meg az úristen	1
   Mindenható haragja!	1
   Föl, hazámnak valamennyi	1
   Lakója,	1
   Ideje, hogy tartozását	1
   Minden ember lerója;	1
   Ki a házból, ki a síkra,	1
   Emberek,	1
   Most az egész Magyarország	1
   Legyen egy nagy hadsereg!	1
   Ki is megyünk, szó sincs róla,	1
   Mindnyájan.	1
   Meghalni vagy győzedelmet	1
   Nyerni a szent csatában.	1
   Szent a csata, nem harcolunk	1
   Királyért:	1
   Király ellen szabadságunk	1
   Istenünk és hazánkért!	1
   Átkos király, érezted hát	1
   Vesztedet.	1
   Az ördögnek, hogy megmentsen,	1
   Eladtad a lelkedet.	1
   De hiába volt a vásár,	1
   Elhihet'd:	1
   Kit az isten elhagyott, azt	1
   Az ördög nem menti meg.	1
   Sok az orosz, nagy a száma,	1
   Mi haszna?	1
   Több lesz ott a magyar; talán	1
   Száz is jut egy oroszra.	1
   És ha volnánk kevesebben,	1
   Mint azok:	1
   Hála isten, minket hí ugy	1
   A világ, hogy magyarok!	1
   Ne féljetek, gyermekink, ne	1
   Féljetek,	1
   Nem szúr által dárdájával	1
   A vad kozák titeket;	1
   Feleségink, kedvesink, ne	1
   Sírjatok,	1
   Idegenek ölelése	1
   Nem tesz csúfot rajtatok.	1
   S ti apáink, anyáink, szent	1
   Halottak,	1
   Sírotokon ellenség ne	1
   Tapodjon, nem tapodhat;	1
   Inkább vesszen ki nemzetünk	1
   Egy szálig,	1
   S dagadjon föl kifolyt vérünk	1
   Árja az ég boltjáig!	1
   Minden, ami szent előttünk,	1
   Kockán van,	1
   Ha a világ támad is meg,	1
   Győznünk kell e csatákban;	1
   Ha miljomnak el kell veszni,	1
   Vesszen el!	1
   Ki fogna most fukarkodni	1
   Életével, vérivel?	1
   És te isten, magyarok nagy	1
   Istene,	1
   Légy népeddel, hű népeddel,	1
   Jó népeddel, légy vele!	1
   Tedd hatalmad fiaidnak	1
   Lelkére,	1
   Világdöntő haragodat	1
   Fegyvereink élére!	1
   Pest, 1849. június 20-30.	1
SZÖRNYŰ IDŐ...	1
   Szörnyű idő, szörnyű idő!	1
   S a szörnyüség mindegyre nő.	1
   Talán az ég	1
   Megesküvék,	1
   Hogy a magyart kiirtja.	1
   Minden tagunkból vérezünk,	1
   Hogy is ne? villog ellenünk	1
   A fél világnak kardja.	1
   És ott elől a háború	1
   Csak a kisebb baj; szomorúbb,	1
   Mi hátul áll,	1
   A döghalál.	1
   Be kijutott a részed	1
   Isten csapásiból, o hon,	1
   Folyvást arat határidon	1
   Két kézzel az enyészet.	1
   Egy szálig elveszünk-e mi?	1
   Vagy fog maradni valaki,	1
   Leírni e	1
   Vad fekete	1
   Időket a világnak?	1
   S ha lesz ember, ki megmarad,	1
   El tudja e gyászdolgokat	1
   Beszélni, mint valának?	1
   S ha elbeszéli úgy, amint	1
   Megértük ezeket mi mind:	1
   Akad-e majd,	1
   Ki ennyi bajt	1
   Higgyen, hogy ez történet?	1
   És e beszédet nem veszi	1
   Egy őrült, rémülésteli,	1
   Zavart ész meséjének?	1
   Mezőberény, 1849. július 6-17.	1
